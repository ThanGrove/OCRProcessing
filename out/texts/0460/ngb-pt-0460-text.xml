<!DOCTYPE TEI.2 SYSTEM "../data/xtib3.dtd">
<TEI.2 id="ngb-pt-0460-text.xml">
    <teiHeader lang="tib">
        <fileDesc>
            <titleStmt>
                <title><!--byang chub kyi sems nam mkha' rgya mtsho rdzogs pa chen po gsang ba rgyud kyi rgyal po/-->བྱང་ཆུབ་ཀྱི་སེམས་ནམ་མཁའ་རྒྱ་མཚོ་རྫོགས་པ་ཆེན་པོ་གསང་བ་རྒྱུད་ཀྱི་རྒྱལ་པོ།</title>
            </titleStmt>
            <publicationStmt lang="eng">
                <idno type="thdl">ngb-pt-0460-text</idno>
                <publisher id="thdl">
                    <orgName type="digital library">Tibetan &amp; Himalayan Library</orgName>
                    <address><addrLine rend="url">http://www.thlib.org/</addrLine></address>
                </publisher>
                <pubPlace>
                    <orgName type="university">University of Virginia</orgName>
                    <placeName>
                        <settlement type="city">Charlottesville</settlement>
                        <region type="state">Virginia</region>
                        <num type="zipcode">22904</num>
                    </placeName>
                    <date>2013-02-28</date>
                </pubPlace>
            </publicationStmt>
            <!-- Put SeriesDesc entity reference here after conversion -->
            <sourceDesc>
                <p>
                    <xptr id="tibbiblptr" n=""/>
                </p>
            </sourceDesc>
        </fileDesc>
        <profileDesc>
            <langUsage>
                <language id="ara">Arabic</language>
                <language id="bur">Burmese</language>
                <language id="chi">Chinese</language>
                <language id="dzo">Dzongkha</language>
                <language id="eng">English</language>
                <language id="fre">French</language>
                <language id="ger">German</language>
                <language id="hin">Hindi</language>
                <language id="ind">Indonesian</language>
                <language id="ita">Italian</language>
                <language id="jpn">Japanese</language>
                <language id="kor">Korean</language>
                <language id="lao">Lao</language>
                <language id="lat">Latin</language>
                <language id="mal">Malayalam</language>
                <language id="mnc">Manchu</language>
                <language id="mon">Mongolian</language>
                <language id="nxq">Naxi</language>
                <language id="nep">Nepali</language>
                <language id="pli">Pali</language>
                <language id="pan">Panjabi</language>
                <language id="per">Persian</language>
                <language id="pol">Polish</language>
                <language id="rus">Russian</language>
                <language id="san">Sanskrit</language>
                <language id="sin">Sinhala</language>
                <language id="spa">Spanish</language>
                <language id="tam">Tamil</language>
                <language id="tel">Telugu</language>
                <language id="tha">Thai</language>
                <language id="tib">Tibetan</language>
                <language id="tur">Turkish</language>
                <language id="urd">Urdu</language>
                <language id="vie">Vietnamese</language>
            </langUsage>

        </profileDesc>

    </teiHeader>
    <text>
        <body>
            <div1>
                <p><!--start=302.1; end=356.1--><milestone unit="page" n="302"/><milestone unit="line" n="302.1"/>༄༅། །རྒྱ་གར་སྐད་དུ། བོ་དྷི་ཙིསྟ་ཁ་ས་མན་ཏ་ཨ་ལམ་ཀ་ར་སན་ཏི་མ་ཧྭ་གུ་རྒྱ་ཏན་ཏྲ་རྭ་ཛ་ནཱ་མ། བོད་སྐད་དུ། བྱང་ཆུབ་ཀྱི་སེམས་ནམ་མཁའ་རྒྱ་མཚོ་རྫོགས་པ་ཆེན་པོ་གསང་བ་རྒྱུད་ཀྱི་རྒྱལ་པོ་ཞེས་བྱ་བ།<milestone unit="line" n="302.2"/>དཔལ་ཀུན་ཏུ་བཟང་པོ་སྙིང་པོ་བྱང་ཆུབ་ཀྱི་ངོ་བོ་ལ་ཕྱག་འཚལ་ལོ། །འདི་སྐད་བདག་གི་ཐོས་པའི་དུས་གཅིག་ན། བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་སྙིང་<milestone unit="line" n="302.3"/>པོ་བྱང་ཆུབ་དཔལ་ཀུན་ཏུ་བཟང་པོ་མ་བཅོས་པ་བདེ་བ་ཆེན་པོ་ལྷུན་གྱི་གྲུབ་པའི་མངའ་བདག །རྒྱལ་བའི་རྒྱལ་བ་དུས་གསུམ་ཀུན་གྱི་ངོ་བོ། ངོ་བོ་ཉིད་ཀྱི་རྟག་པ། ཆོས་ཐམས་ཅད་ཀྱི་ངོ་བོ། མ་ནོར་མི་འགྱུར་ངེས་<milestone unit="line" n="302.4"/>པར་གསུངས་པ་སྟེ། ཡེ་འབྱམ་རྨད་དུ་འབྱུང་བའི་གཞལ་ཡས་ནོར་བུ་རིན་པོ་ཆེ་དང་འདྲ་བ། དྲ་བ་ཕྱེད་པ་དང་། དར་དང་། བ་དན་གྱིས་ཀླུབས་པ། རྒྱན་གྱི་བྱེད་བྲག་མཐའ་ཐུག་པ་མེད་པས་རྣམ་པར་བརྒྱན་པ་ན།<milestone unit="line" n="302.5"/>སྟུག་པོ་བཀོད་པའི་རྒྱལ་བ་གྲངས་མེད་པ་དང་། ཕྱོགས་བཅུ་འཇིག་རྟེན་གྱི་ཁམས་གདྷའི་ཀླུང་གི་བྱེ་མ་སྙེད་དང་མཉམ་པའི་རྒྱལ་བ་གྲངས་མེད་པ་དང་། བྱང་ཆུབ་སེམས་དཔའ་སེམས་དཔའ་ཆེན་པོ་རྡུལ་ཕྲ་མོ་སྙེད་<milestone unit="line" n="302.6"/>ཀྱིས་བརྗོད་ཀྱིས་མི་ལང་བ་དང་ཐབས་ཅིག་ཏུ་བཞུགས་ཏེ། ཐུགས་རྗེ་ཆེན་པོའི་བྱིན་གྱིས་བརླབས་ཀྱིས། །ཇོ་མོ་པུ་རི་གཞལ་ཡས་ཁང་། །འོད་ཟེར་འབར་འཕྲེང་འཁྲིགས་ལྡན་པའི། །བྱིན་བརླབས་རྒྱན་ཆ་བསམ་<milestone unit="page" n="303"/><milestone unit="line" n="303.1"/>༄༅། །མི་ཁྱབ། །སྣམ་རྟེན་རྟ་བབས་ཙོང་ཙོང་འཁྲིལ། །རིན་ཆེན་འབར་བའི་འོད་ཟེར་ཅན། །བུམ་པ་དབྱིངས་སུ་འཁྱིལ་བར་གནས། །འཁོར་ནི་དགའ་རབ་འཇོག་ལ་སོགས། །ལྷུན་གྲུབ་དམན་པ་མིང་མེད་<milestone unit="line" n="303.2"/>པར། །གསང་བ་འདི་ནི་རབ་ཏུ་བཤད། །དེ་ནས་བཅོམ་ལྡན་འདས་སྙིང་པོ་བྱང་ཆུབ་ཀྱི་ངོ་བོ་ལས་མ་གཡོས་པར། །དགོངས་པ་མཉམ་པ་ལ་སྙོམས་པར་བཞུགས་སོ། །དེའི་ཚེ་ཀུན་ཏུ་འཇོམས་པ་ཞེས་བྱ་བའི་འོད་ཀྱི་<milestone unit="line" n="303.3"/>དྲ་བ་ཆེན་པོ་ཁ་དོག་སྣ་ཚོགས་པ་ཕྱུང་སྟེ། ཕྱོགས་བ་་འཇིག་རྟེན་གྱི་ཁམས་གདྷ་ཀླུང་བྱེ་མ་སྙེད་གྱིས་སྣང་བར་བྱས་ནས། འུར་འུར། རབ་ཏུ་འུར་འུར། ཆེམ། རབ་ཏུ་ཆེམ། ཀུན་ཏུ་རབ་ཏུ་ཆེམ་མོ། །གཏོར། རབ་<milestone unit="line" n="303.4"/>ཏུ་གཏོར། ཀུན་ཏུ་གཏོར་བར་འགྱུར། ཤིག །ཀུན་ཏུ་ཤིག །རབ་ཏུ་ཤིག་གོ །འགུལ། རབ་ཏུ་འགུལ། ཀུན་ཏུ་འགུལ་ལོ། །མཐའ་མཐོ་བ་དབུས་དམའ། དབུས་མཐོ་ན་མཐའ་དམའ་བར་གྱུར་ཏེ། ཐམས་ཅད་རྒྱལ་<milestone unit="line" n="303.5"/>བའི་སྲས་སུ་བསྐྱེད། །ངན་འགྲོ་ཐམས་ཅད་གཏན་བཅོམ་ནས། །ཐེག་པ་ཆེན་པོའི་ཡང་ཆེན་པོ། །གསང་བའི་ཡང་གསང་བ། །རྣམ་མཁའ་ལྟར་ཁྱབ་ཅིང་རྒྱ་ཆེ་བ་རྒྱ་མཚོ་ལྟར་ཟབ་པའི་དོན་གསལ་བར་ཕྱེ་ནས། མ་<milestone unit="line" n="303.6"/>བསྒྲགས་པར་སྣང་བར་མཛད་དེ། ཀུན་ཀྱང་བདག་ལས་གཞན་མ་ཡིན་པར་ཀུན་ཏུ་སྣང་བར་རྟོགས་པའི་ངོ་བོ་བྱིན་གྱིས་བརླབས་ནས། སླར་ཡང་འདུས་ཏེ་བཅོམ་ལྡན་འདས་ཀྱི་དབུ་ལ་བསྐོར་ཏེ་སྤྱི་བོར་ཐིམ་པར་<milestone unit="page" n="304"/><milestone unit="line" n="304.1"/>གྱུར་ཏོ། །དེའི་ཚེ་བཅོམ་ལྡན་འདས་མི་འགྱུར། མི་འཕོ། མི་གནས། མི་སྣང་། མི་རླག །སྙིང་པོ་བྱང་ཆུབ་ལས་མ་གཡོས་བར་བཞུགས་ཏེ། གདུལ་བྱའི་ཚུལ་གྱིས་སྣང་བ་ནི་བསམ་གྱིས་མི་ཁྱབ་སྟེ། དཔེར་ན་ཆུ་ཐ་<milestone unit="line" n="304.2"/>དད་པའི་ནང་གི་གཟུགས་བརྙན་ལྟ་བུས། རང་རང་ལ་བརྡ་སྐད་ཐ་དད་པས། མོས་པ་ཐ་དད་པ་ལ་ཆོས་ཐ་དད་པར་སྣང་ཞིང་། དོན་དང་མཐུན་པར་སྣང་སྟེ་འཀྱུར་པ་མེད་དོ། །རྒྱལ་བའི་རྒྱལ་བ་རྣམས་ཀྱི་སྐུ། །སྙིང་<milestone unit="line" n="304.3"/>པོ་བྱང་ཆུབ་དཔག་ཏུ་མེད། །ནམ་མཁའ་ལྟ་བུར་བསམ་དུ་མེད། །གཟུགས་མེད་བརྗོད་བྲལ་ནམ་མཁའི་ངང་། །ཡོངས་ལ་ཁྱབ་པས་འདོད་དགུར་བསྒྱུར། །རྒྱ་མཚོ་ལྟ་བུའི་བྱིན་བརླབས་ཆེ། །འདི་ནི་སྟོན་པ་གནས་<milestone unit="line" n="304.4"/>འཁོར་དུས། །དབྱིངས་སུ་གཅིག་པས་དབྱེ་བ་མེད། །དཔག་མེད་ནམ་མཁའི་དཀྱིལ་ན་དམ། །འདའ་བ་མེད་པའི་དམ་ཚིག་གོ །ཞེས་གསུངས་སོ། །བྱང་ཆུབ་ཀྱི་སེམས་ནམ་མཁའ་རྒྱ་མཚོའི་རྒྱུད་ལས། རྒྱུད་ཀྱི་རྒྱུ་<milestone unit="line" n="304.5"/>བསྟན་པའི་ལེའུ་སྟེ་དང་པོའོ།། །།དེ་ནས་དེའི་ཚེ་བྱང་ཆུབ་སེམས་དཔའ་སེམས་དཔའ་ཆེན་པོ་ནམ་མཁའི་སྙིང་པོ་ཞེས་བྱ་བ་དེས། བཅོམ་ལྡན་འདས་ལ་མཆོད་པ་རྣམ་པ་དུ་མས་མཆོད་ནས་འདི་སྐད་ཅེས་<milestone unit="line" n="304.6"/>གསོལ་ཏོ། །བཅོམ་ལྡན་འདས་སྙིང་པོ་བྱང་ཆུབ་ཀྱི་སེམས་ནི་ནམ་མཁའ་ལྟ་བུ་རྒྱ་མཚོ་ལྟ་བུ་ལགས་ན། ཀུན་གྱི་ཐུན་མོང་མ་ཡིན་པ་ཟབ་མོ་གསང་བའི་ངོ་བོ། སྐྱེ་བ་མེད་པ་ངེས་པ་ཆེན་པོ། རྫོགས་པ་ཆེན་པོ་ནམ་<milestone unit="page" n="305"/><milestone unit="line" n="305.1"/>༄༅། །མཁའི་ངོ་བོ། ནམ་མཁའ་རྒྱ་མཚོའི་རྒྱུད་ཆེན་པོ་བཤད་དུ་གསོལ། བདེ་བར་གཤེགས་པ་བཤད་དུ་གསོལ། །ཞེས་གསོལ་པས། བཅོམ་ལྡན་འདས་སྙིང་པོ་བྱང་ཆུབ་ཀྱི་ངོ་བོ་དེས། ནམ་མཁའ་ལྟ་བུའི་<milestone unit="line" n="305.2"/>སྐུར་བཞེངས་ནས་འདི་སྐད་ཅེས་གསུངས་སོ། །ཀྱེ་སེམས་དཔའ་ཆེན་པོ། སྙིང་པོ་བྱང་ཆུབ་ཀྱིས་མ་ཁྱབ་པ་མེད་པ་ནི་ཇི་ལྟར་ནམ་མཁའ་ལྟ་བུས་ཏེ། དེ་ཡང་དག་པར་བཤད་ཀྱིས་ཉོན། ཆོས་ཉིད་བདལ་ཁྱབ་ནམ་<milestone unit="line" n="305.3"/>མཁའི་ངང་། །བཙལ་སྒྲུབ་མེད་དེ་ཡེ་ནས་བསྒྲུབས། །ནམ་མཁའ་རྒྱ་ཆེན་ནམ་མཁའི་ངང་། །སངས་རྒྱས་ཀུན་དང་མཉམ་སྦྱོར་བའི། །གཅིག་བུ་བདེ་ཆེན་རྡུལ་བྲལ་བ། །སྙིང་པོ་བྱང་ཆུབ་བྱ་བྲལ་མཆོག །མི་གནས་<milestone unit="line" n="305.4"/>མི་རྟོག་ལམ་དང་བྲལ། །མི་བསམ་མི་སྤྱོད་གང་ཡང་མིན། །སྒྲུབ་མེད་ཟིན་ཆགས་རྩོལ་བ་མེད། །ཆོས་སྐུ་དཔག་མེད་ཁྱབ་པའི་ཀློང་། །ནོར་བུ་རིན་ཆེན་ཡོན་ཏན་མཛོད། །མི་དམིགས་ཚིག་གི་ཡུལ་ལས་<milestone unit="line" n="305.5"/>འདས། །བསྔོ་བའི་ལམ་དང་ཡེ་ནས་བྲལ། །སྦུབས་དང་མ་སྦུབས་ཡུལ་འདས་ལ། །གང་ཞིག་བློ་ཞན་འཆལ་བ་ཡིས བཙལ་བས་ཚེ་ཆད་དོན་ལས་གོལ། །ཇི་ལྟར་སྣང་ཡང་བྱང་ཆུབ་མགོན། །སེམས་དཔའ་འོད་<milestone unit="line" n="305.6"/>འབར་བདེ་བའི་ཀློང་། །སྐུ་ཏྲི་མཚན་མའི་ཚིགས་ལས་འདས། །བསམ་སྤྱོད་བྲལ་བའི་ཡེ་ཤེས་ལ། །དཔྱད་པ་ཞུགས་པས་རྟོག་པའི་བཞི། །རྒྱལ་བའང་སྤྱད་པར་མི་མཛད་ཅིང་། །གཏན་ལ་ཕེབས་པར་ག་ལ་<milestone unit="page" n="306"/><milestone unit="line" n="306.1"/>འགྱུར། །ལུང་དང་རིག་པ་གཏན་ཚིགས་དང་། །ཐུན་མོང་རྗེས་དཔག་ལྟ་བུ་ཡིས། །འདི་ལས་གཞལ་ཞིང་དཔག་བྲལ་ཏེ། །ཀུན་ཏུ་རྒྱུ་དང་ཁུ་ལྗོ་ལྟར། །མཐོང་བ་མ་ཡིན་སྙིང་པོའི་དོན། །ཀུན་འདུས་ཀུན་ཤོང་སྙིང་<milestone unit="line" n="306.2"/>པོའི་དོན། །རྫོགས་མཆོག་མཁའ་ལ་ཉི་ཤར་བཞིན། །ཇི་ལྟར་སྣང་ཡང་འདའ་བ་མེད། །ཇི་བཞིན་སྙིང་པོ་བྱང་ཆུབ་ལ། །རྣམ་རྟོག་མ་བཙལ་བྲལ་བའི་ཕྱིར། །བདེ་ཆེན་དབྱིངས་ནས་བཙལ་སྤྲུགས་པས། །རོལ་བའི་<milestone unit="line" n="306.3"/>བྱིན་བརླབས་ཅིར་ཡང་སྣང་། །དོན་ལས་འདའ་མེད་ཡོངས་སུ་སྣང་། །བཙལ་བས་བདེ་ཆེན་དོན་དང་བྲལ། །བཙལ་བས་རྟོགས་པའི་ནད་ཀྱིས་ཟིན། །གདོད་ནས་དག་པའི་སྙིང་པོ་ལ། །བྱ་བྲལ་ངང་ལ་རྩོལ་བས་<milestone unit="line" n="306.4"/>གཉེར། །ཡང་དག་བཅིང་བའི་མདུད་པ་ཡིས། །རབ་ཏུ་དམ་ཕྱིར་དོན་མི་མཐོང་ མི་བསམ་དེ་བསམ་དེ་རྟོག་པ། །རྩོལ་བའི་ཆུ་བོར་རབ་ཏུ་བྱིང་། །གཟའ་གཏད་བྲལ་བའི་དོན་ཆེན་ལ། །མཚན་རྟོག་སྤྱོད་པས་ཅི་<milestone unit="line" n="306.5"/>བཙལ་བ། །བཙལ་ཞིང་བཤད་ཅིང་རྟོག་ལ་ཞེན། །ཇི་ལྟར་སྤྱོད་པས་རྟོག་པའི་ཀློང་། །དོན་གྱིས་དོན་བཙལ་དོན་མི་རྙེད། །ནམ་མཁའ་མཐའ་ཐུགས་མེད་པ་ལ། །མཐའ་དབུས་གཞི་རྩ་གང་བཙལ་ཡང་། །རྙེད་པར་<milestone unit="line" n="306.6"/>མི་འགྱུར་དམིགས་དང་བྲལ། །རྒྱལ་བ་ཉིད་ཀྱིས་རྗོད་པར་དཀའ། །ཕྱི་དང་ནང་ཀུན་ཆོས་ཀྱི་དབྱིངས། །རྣམ་པར་དག་པའི་སྤྱོད་ཡུལ་ལ། །སངས་རྒྱས་སེམས་ཅན་གཉིས་མེད་ལ། །ལམ་གྱི་བཅོམ་སུ་ག་ལ་<milestone unit="page" n="307"/><milestone unit="line" n="307.1"/>༄༅། །ཡོད། །བཅོམ་མེད་སེམས་ལ་བྱ་བཙལ་མེད། །གཉིས་མེད་གཅིག་མེད་མཐའ་དང་བྲལ། །འཇུག་མེད་འབྱུང་མེད་བྱ་བྲལ་ལམ། །སྐྱེ་འགག་མེད་པ་ཆོས་ཀྱི་དབྱིངས། །མཁའ་ལྟར་ཡངས་དོག་མེད་<milestone unit="line" n="307.2"/>པའི་ངང་། །ཀུན་འདུས་ཀུན་ཤོང་བླ་ན་མེད། །འཕོ་མེད་འགྱུར་བྲལ་རྟག་པའི་མཆོག །མི་འགྱུར་མི་བཅོས་ནམ་མཁའི་ངང་། །འཁྲུལ་པའི་འབྱུང་འཇུག་ཡོད་ཏན་ནམ་མཁའི་མཐའ་དང་མཉམ། །མཉམ་དང་མི་<milestone unit="line" n="307.3"/>མཉམ་ལས་འདས་ཤིང་། ཁྱབ་དང་མ་ཁྱབ་ཉིད་ཀྱི་སྐུ། །དཔག་ཏུ་མེད་པའི་སྐུ་འཆང་བ། །ཡོན་ཏན་རིན་ཆེན་གཏེར་དང་ལྡན། །མ་བཅོས་འཕེལ་འགྲིབ་འགྲོ་འོང་བྲལ། །ཚིག་དང་དབང་པོ་མཚོན་ལས་འདས། །མི་<milestone unit="line" n="307.4"/>འགྱུར་ནམ་མཁའི་རང་བཞིན་ལ། །རྣམ་རྟོག་རླུད་གིས་ག་ལ་འགྲོ། །དུག་དང་བདུད་རྩི་དབྱེར་མེད་ཕྱིར། །བརྟགས་པས་ཕྱེ་ཡང་ངོ་བོས་གཅིག །གཅིག་ཕྱིར་མཐའ་དབུས་ཀུན་དང་བྲལ། །འདི་ཞེས་མཚོན་པར་མི་<milestone unit="line" n="307.5"/>རུང་ཕྱིར། །རྒྱལ་བ་ཉིད་ཀྱིས་འདའ་བར་དཀའ། །ཞེས་གསུངས་སོ། །བྱང་ཆུབ་ཀྱི་སེམས་ནམ་མཁའ་རྒྱ་མཚོ་ཆེན་པོའི་རྒྱུད་ལས། བདེ་བ་ཆེན་པོའི་ལེའུ་སྟེ་གཉིས་པའོ།། །།ཀྱེ་སེམས་དཔའ་ཆེན་པོ། བཙལ་<milestone unit="line" n="307.6"/>ཞིང་བསྒྲུབ་ཏུ་མེད་པའི་དོན་ལ་བཙལ་བར་མི་བྱ་སྟེ། འདི་ལྟ་སྟེ། བཙལ་དུ་མེད་དེ་བྱང་ཆུབ་སྙིང་པོའི་དོན། །སྒྲུབ་ཏུ་མེད་དེ་སྣང་སྲིད་ཡེ་སངས་རྒྱས། །མཚོན་དུ་མེད་དེ་ཡེ་ནས་ཚིག་ལས་འདས། །སྤྱད་དུ་མེད་དེ་ཡེ་<milestone unit="page" n="308"/><milestone unit="line" n="308.1"/>ནས་ལྷུན་གྱིས་གྲུབ། །རྫོགས་མཆོག་བྱ་བྲལ་བདེ་ཆེན་ཡངས་པའི་ལམ མ་བཅོས་མི་གཡོ་སྙིང་པོ་བྱང་ཆུབ་སྐུ། །རྫོགས་ཆེན་འགྱུར་མེད་གཡུང་དྲུང་བདལ་བའི་ངང་། །མི་འགྱུར་མི་ཤིགས་རྣམ་དག་པདྨའི་<milestone unit="line" n="308.2"/>རླུད་། །ཡེ་རླུད་བྱར་མེད་སྒྲུབ་རྩོལ་ཡུལ་ལས་འདས། །མི་གནས་མི་དམིགས་ནམ་མཁའ་ལྟ་བུའི་དངོས། །ཆོས་སྐུ་མི་གནས་འགྱུར་མེད་རྣམ་པར་དག །ཚིག་བྲལ་ཡུལ་འདས་མཉམ་ཉིད་རིག་པའི་གཏེར། །ཡང་<milestone unit="line" n="308.3"/>འཇིག་མེད་ཡང་ཐོབ་བླ་མེད་རྩེ། །དཔའ་བོ་གཡུལ་ལྡོག་འཁོར་བའི་གཡུལ་ལས་རྒྱལ། །མཚན་མ་ཀུན་བཅོམ་བདག་རྟོག་མཐའ་ལས་འདས། །འདས་དང་མ་འདས་ཚིག་གིས་མཚོན་དུའང་མེད། །མ་བྱས་མ་བསླད་<milestone unit="line" n="308.4"/>མ་བརྟགས་སྒྲོས་སྐུར་མེད། །སྐྱོན་མེད་ཡོན་ཏན་བྲལ་བས་ལེགས་པའི་མཆོག །མཁའ་ལྟར་གནས་པས་གང་དུ་མ་ཁྱབ་མེད། །དམིགས་པའི་མཐའ་ལས་འདས་པས་སྟོང་པའི་མཆོག །སྟོང་པ་ཉིད་དེ་སྟོང་པ་འང་<milestone unit="line" n="308.5"/>མེད། །ཆད་དུ་མེད་དེ་ཆད་ཀྱང་ཆད་དང་བྲལ། །རྟག་ཏུ་མེད་དེ་ས་བརྟན་སྙིང་པོ་ཅན། །མཚན་མས་མི་རྙེད་སྟོང་ཆེན་རིག་པའི་མཁའ། །འཁྲུལ་པའི་སྤྱོད་པས་སྒྲུབ་བགྲོད་ཆེན་རྩོལ་བ། །སྦྱིན་དང་ཚུལ་ཁྲིམས་བཟོད་<milestone unit="line" n="308.6"/>དང་བརྩོན་འགྲུས་དང་། །བསམ་གཏན་ཤེས་རབ་དགེ་བའི་རྟོག་སྤྱོད་བཅུ། །སྤྱོད་པས་མི་འགྲུབ་ངལ་ཚི་འཆད་པར་འགྱུར། །མཚན་མས་མཚན་འཚོལ་བ་རྟོག་པའི་རླུད་། །བདུད་རྩི་དུག་ཏུ་འཁྲུལ་པས་བྱང་ཆུབ་<milestone unit="page" n="309"/><milestone unit="line" n="309.1"/>༄༅། །དོན་མི་རྙེད། །གཅིག་ལ་ཐ་དད་འཁྲུལ་པར་རྟོག་མཐའ་མངས། །བཤད་པས་དོན་མི་མཐོང་སྟེ་བསྒོམས་པས་དམིགས་དང་བྲལ། །སྤྱད་པས་ལམ་མཐའ་རིང་སྟེ་ངལ་བའི་རྒྱུ། །ཕུལ་བས་མི་མཉེས་<milestone unit="line" n="309.2"/>བྱིན་རླབས་མི་འབྱུང་ཞིང་། །རི་དགས་སྨིག་སྒྱུ་ལྟ་བུར་འཁྲུལ་བའི་ཕྱིར། །གང་ལྟར་བཙལ་ཡང་དོན་མེད་གཡེང་བའི་རྒྱུ། །ནམ་མཁའ་རྩས་སུ་བཙལ་བས་རྙེད་པ་མེད། །ནམ་མཁས་ནམ་མཁའ་མི་བཙལ་ཡལ་བར་<milestone unit="line" n="309.3"/>བཞག །རྙེད་མེད་མཐོང་མེད་དོན་འདི་ཡིད་ལ་བཞག །མ་བཅོས་མ་བསྒྲུབས་མི་གནས་དོན་འདི་ལ། །སྒྲུབ་མེད་བཙལ་སྤྲུགས་སྨིན་ལམ་བྲལ་བའི། །མཁའ་ཁྱབ་ཉི་མ་འབུམ་བརྡལ་འོད་མཆོག་སྟེ། །མ་བྱས་མ་<milestone unit="line" n="309.4"/>བསྒྲུབས་ལྷུན་གྲུབ་དེ་ཉིད་དོན། །བདག་གཞན་དབྱེར་མེད་སྣང་སྟོང་ཀུན་མེད་དེ། །རྟོག་དབྱོད་རྣམ་དག་གཉིས་མེད་ཆོས་ཉིད་ལ། །ཉོན་མོངས་བདེ་ཆེན་བྱང་ཆུབ་སྙིང་པོའི་དོན། །བདེ་ཆེན་ཆོས་ཀྱི་དབྱིངས་ལས་<milestone unit="line" n="309.5"/>གཞལ་མེད་ཕྱིར། །ལོག་རྟོག་བྱིས་པའི་སྤྱོད་པས་ཅི་ཞིག་བསླུ། །མ་བཅོས་ཐིག་ལེ་རྩེ་བཞིན་རྣོ་བ་ལ། །ལོག་འཁྲུལ་དོན་མེད་ཡ་ངའི་སྤྱོད་པ་ཡི། །གཉིས་མེད་བདེ་ཆེན་སེམས་ཅན་ཀུན་སྤྱོད་པ། །འཁྲུལ་པའི་ལམ་དུ་<milestone unit="line" n="309.6"/>ནོར་བས་བསྟན་པ་ཡང་། །གོང་དུ་བསྟན་པའི་ལམ་ཆེན་དེ་ལས་མི་གཉིས་པས། །མཉམ་པར་ཤེས་པས་སངས་རྒྱས་ཀུན་གྱི་རྗེ། །སྤོང་ལེན་མེད་པས་མཉམ་ཉིད་རོལ་བའི་ཀློང་། །གཟུང་འཛིན་བྲལ་བས་བདག་ཉིད་<milestone unit="page" n="310"/><milestone unit="line" n="310.1"/>གཅིག་པུ་མཆོག །མི་སྐྱེ་མི་འགག་ནམ་མཁའི་ངོ་བོ་ཅན། །དགོས་དགུ་རང་ལས་འབྱུང་བས་ཡོན་ཏན་མཆོག །མི་གཉིས་དབྱིངས་ནས་ཆོས་ཉིད་རྩལ་སྤྲུགས་པས། །མ་བཀག་ཀུན་ལ་ཇི་ལྟར་དེ་ལྟར་སྟོན། །ཆོས་སྐུ་<milestone unit="line" n="310.2"/>མཉམ་ཉིད་ངང་ལས་རྩལ་སྤྲུགས་པས། །མཐའ་ཡས་སྒྲོན་མ་འདུལ་དབང་དེ་ལྟར་གྲགས། །མ་བཅོས་རང་བྱུང་བྱང་ཆུབ་སྙིང་པོ་ལས། །རྟོག་པའི་གདེང་ཆེན་མ་ཡེངས་རྩལ་སྤྲུགས་པས། །མཁའ་ལྟར་མཉམ་པའི་<milestone unit="line" n="310.3"/>དོན་ལ་རྩེ་གཅིག་གནས། །ང་དང་བདག་ཏུ་བརྟགས་པས་མུ་རྟེགས་ཞབྲུལ་པའི་ལམ། །སྐྱིལ་ཀྲུང་ངག་བསྡམས་དབང་པོ་ངན་སྡུད་པ། །རྟགས་པའི་དོན་ཚོལ་རྡོ་དང་གསེར་ལྟར་མིན། །བྱིས་པས་བསླུས་ཏེ་སྒྲོ་ཏྲི་<milestone unit="line" n="310.4"/>དོན་སྤྱོད་པའི། །བཅུ་ཤོད་བཅུ་ཞེན་མཚན་མ་གཡེང་བའི་རྒྱུ། །གང་གིས་དེ་ལ་ཞེན་ཕྱིར་དེ་འཛིན་པ། །ཕྱིན་པའི་ལམ་མེད་རྟོགས་པའི་དུས་མེད་དེ། །ཆོས་ཉིད་ཆོས་འཚོལ་རྙེད་པར་ག་ལ་འགྱུར། །ཞེས་གསུངས་<milestone unit="line" n="310.5"/>སོ། །བྱང་ཆུབ་ཀྱི་སེམས་རྒྱ་མཚོ་ཆེན་པོའི་རྒྱུད་ལས། བདེ་བ་ཆེན་པོར་རྩལ་སྤྲུགས་པའི་ལེའུ་སྟེ་གསུམ་པའོ།། །།ཀྱེ་སེམས་དཔའ་ཆེན་པོ། མ་བཅོས་མ་བྱས་པའི་ངོ་བོ་ན་མིང་ཚིག་བརྡ་ལས་འདས་པ་<milestone unit="line" n="310.6"/>སྟེ། །གང་ཡང་དམིགས་པར་མི་འགྱུར་བ་ནི། །འདི་ལྟ་སྟེ། གང་ལ་མི་རྟོག་མི་འཇུག་མཉམ་པ་ཉིད། །མི་མཉམ་ཀུན་མཉམ་ཆ་མཉམ་ཞི་མཉམ་པ། །གང་ཡང་ཡོད་པ་མ་ཡིན་ཀུན་ལ་ཡོད། །མ་སྦས་མ་མཐོང་མ་ཁྱབ་<milestone unit="page" n="311"/><milestone unit="line" n="311.1"/>༄༅། །བརྡལ་བའི་མཐུ། །མི་སྣང་ཀུན་ལ་རིག་པའི་ཆོ་འཕྲུལ་ཅན། །གང་ཡང་མི་དམིགས་པ་ལས་དམིགས་པའི་སྙིང་པོ་འབྱུང་། །དམིགས་པ་ཉིད་ན་དམིགས་པ་མེད་དེ་དེ་བཞིན་ཉིད། །མ་དཔྱད་མ་བཙལ་<milestone unit="line" n="311.2"/>མ་བསྟན་གོ་བའི་ཕུལ། །གང་ནའང་མི་གནས་ཕྱོགས་ཆ་མེད་པ་གནས་མེད་ཀློང་། །མིང་ཚིག་བརྡ་ལས་འདས་པ་མཚོན་དུའང་མེད། །རི་རྒྱལ་རྩེ་ནས་སྟིབས་པོའི་གཏིབས་འོག་ཏུ། །མཚན་མ་རྡུལ་དུ་བརླག་<milestone unit="line" n="311.3"/>ལྟར་ཐེག་དམན་པ། །བཙལ་མེད་ནམ་མཁའི་རི་བོའི་གཏིབས་འོག་ཏུ། །དམན་པའི་ཤེས་པ་རྡུལ་ཕྲན་ལྟར་དུ་བརླག །ལྷུན་པོས་ཟིལ་གནོན་ཀུན་ཏུ་གསལ་བ་ལ། །རྩེ་རྒྱལ་རྟོགས་པས་དམན་པ་ཟིལ་གནོན་<milestone unit="line" n="311.4"/>ཅིང་། །ཐུན་མོང་འབྱེད་ཀྱང་ནམ་མཁའ་མཐའ་ལྟར་གནས། །འདི་ལ་བྱ་དང་མི་བྱ་ཅུང་ཟད་མེད། །བཙལ་དང་མི་བཙལ་བདེ་སྡུག་ནམ་མཁའི་ངང་། །མཁའ་དང་འཇའ་སྣང་གཟའ་སྐར་གློག་ལྟ་བུར། །མ་བཅོས་<milestone unit="line" n="311.5"/>ངང་གིས་དག་པས་ཐབས་ཀྱི་མཆོག །ཐིག་ལེ་སྐྱེ་འགག་མེད་པ་རྡོ་རྗེ་དབྱིངས། །ཐམས་ཅད་འབྱུང་བའི་རྟེན་ཆེན་ཟད་མེད་མཁའ། །བདག་གཞན་རིགས་ཆད་མཉམ་པའི་དོན་དང་འགལ། །མཐོ་དམའ་བཟང་ངན་<milestone unit="line" n="311.6"/>ཆོས་དབྱིངས་དོན་མི་མཐོང་། །སྒྱུ་མ་ལྟ་བུར་འཛིན་པ་ཉིད་ཀྱང་རྟོགས། །རྟོགས་པས་དོན་མི་ནུས་ཏེ་བསླུ་བར་འགྱུར། །ཐིག་ལེ་གཅིག་ཏུ་གནས་པས་སྤྲོ་བ་མེད། །ནམ་མཁའི་མཐའ་ལྟར་ཁྱབ་པས་བསྡུ་བ་མེད། །སྤྲོ་<milestone unit="page" n="312"/><milestone unit="line" n="312.1"/>བསྡུ་བསྐྱེད་སྒྱུང་རྟོགས་པའི་ངོ་བོ་བས། །རྟོགས་པས་རྟོགས་པ་འབྱིན་ཐུག་པ་མེད། །ལམ་ལ་རིམ་པས་བགྲོད་པས་ནམ་མཁའི་མཐའ་ཚོལ་འདྲ། །ས་ལ་རིམ་འདོད་འབྲས་བུ་བླང་འདོད་པ། །བདག་ལ་མེད་ཕྱིར་<milestone unit="line" n="312.2"/>བཙལ་བས་ཚི་ཆད་འགྱུར། །སྒོམ་པ་རྟོགས་པ་ཡིན་ཕྱིར་སྒོམ་དུའང་མེད། །མ་བསམས་རང་བཞིན་བདག་པས་བླང་དོར་མེད། །བཞག་ཏུ་མེད་པའི་དོན་ལ་བློ་འཇོག་པ། །འདིར་བཞག་འདི་ལྟར་བཞག་ཅེས་<milestone unit="line" n="312.3"/>དམིགས་མེད་པས། །གཞག་ཏུ་མེད་པའི་དོན་ལ་གྱི་ནར་བཞག །མི་འགག་མི་བསམ་མི་དོར་མི་བསམ་ཞིང་། །ངང་གིས་མ་བཅོས་ཡོངས་ཀྱིས་འོད་གསལ་བ། །རྒྱལ་བ་ཀུན་གྱི་སྙིང་པོ་བྱང་ཆུབ་ཡིན། །དགོན་པར་<milestone unit="line" n="312.4"/>མི་གནས་ཕྱག་རྒྱ་མི་བཅའ་ཞིང་། །བཟླས་པ་མི་བྱ་དབང་པོ་ཡལ་བར་འདུག །དུས་ཏྲི་མ་བརྗེད་ཡེངས་བྲལ་གསལ་བའི་ཕུལ། །ཉི་མའི་འོད་ཟེར་ལུས་ལ་འཆར་བའི་རྟོགས། །སྣང་མེད་དྲག་མེད་རིག་མེད་སྐུ་<milestone unit="line" n="312.5"/>གསུང་ཐུགས། །མ་ཁྱབ་མེད་དེ་ཡེ་ཟིན་འཕྲིན་ལས་ཡོན་ཏན་ཏེ། །བྱས་ཟིན་མཐོང་ཟིན་གྲུབ་ཟིན་རྟོགས་པའང་ཟིན། །ཐོབ་ཟིན་བསྒོམས་ཟིན་སྤྱོད་ཟིན་གྲོལ་བའང་ཟིན། །དེ་བཞིན་ཉིད་དུའང་མི་བསམ་གང་དུའང་<milestone unit="line" n="312.6"/>མིན། །མི་བགྲང་མི་བསྔོ་ཡིད་ལ་དྲན་པ་མེད། །བྱུང་ཚོར་རྗེས་སུ་མ་ཡིན་མཉམ་པའི་ངང་། །ཙིཉི་དཔལ་གྱི་བེའུ་དཔལ་གྱི་སྙིང་པོ་ལས། །ཆོས་འཕྲུལ་ཉི་མའི་འོད་ཟེར་འབུམ་ཤར་བ། །ཀུན་ལ་སྙོམས་པའི་ཐུགས་རྗེ་<milestone unit="page" n="313"/><milestone unit="line" n="313.1"/>༄༅། །ཡ་མཚན་ཅན། །རྩེ་གཅིག་ཀུན་ལ་བརྡལ་བའི་ལྷན་ནེ་བ། །ཐོགས་མེད་འགྱུར་བ་མེད་པའི་ཀློང་དུ་ཐིམ། །ཞེས་གསུངས་སོ། །བྱང་ཆུབ་ཀྱི་སེམས་ནམ་མཁའ་རྒྱ་མཚོ་ཆེན་པོའི་རྒྱུད་ལས། ཆོས་ཀྱི་<milestone unit="line" n="313.2"/>དབྱིངས་ཀྱི་ངོ་བོའི་ལེའུ་སྟེ་བཞི་པའོ།། །།ཀྱེ་སེམས་དཔའ་ཆེན་པོ། རྟོགས་པར་བྱར་བ་མེད་པ་ཡིན་པའི་ཕྱིར། གང་ལའང་བཤད་ཅིང་བརྟག་པར་མི་བྱའོ། །དེ་ཡང་འདི་ལྟ་སྟེ། ཀུན་གྱི་མ་ཡིན་འགའ་<milestone unit="line" n="313.3"/>ཡི་སྤྱོད་ཡུལ་ཏེ། །བརྟག་ཅིང་དཔྱད་པར་མི་བྱ་ཡལ་བར་བཞག །འདི་ལ་རིགས་བརྒྱུད་ཁ་དོག་དབྱིབས་མེད་ཕྱིར། །གང་ཡང་མི་རྟོག་མི་བསམ་ཆེད་བྱ་སྟེ། བདག་ཉིད་གྲོལ་དང་མ་གྲོལ་སྣང་མི་སྣང་། །བདག་ཉིད་<milestone unit="line" n="313.4"/>ཆོས་སྐུ་མཉམ་ཉིད་བརྙེས་པ་ནི། །ཅིར་ཡང་བསྒྱུར་ཞིང་ངོ་བོ་གཅིག་ཏུ་འདུ། །ཀུན་བཟང་ལམ་དུ་ངོ་བོས་ཡེ་ནས་གཅིག །བརྟག་པར་ཕྱེ་ཡང་དོན་ལ་གཉིས་པ་མེད། །ཐོག་མ་ཐ་མ་མེད་དེ་དུས་ཀྱི་མཆོག །གྲོལ་དང་<milestone unit="line" n="313.5"/>མ་གྲོལ་སྣང་དང་མི་སྣང་བ། །རྟོག་དང་མི་རྟོག་མ་ལུས་ཐ་སྙད་ཡིན་ཡིན། །འདི་ལ་ཐ་སྙད་མེད། །དེ་ཇི་བཞིན་ཉིད། །ཉོན་མོངས་བྱུང་ཚོར་རྟོག་པ་མཚན་མ་རྣམས། །བདག་མེད་གཞན་མེད་གཉིས་ཀ་ནམ་མཁའི་<milestone unit="line" n="313.6"/>ངང་ མ་བཙལ་མ་བསྒྲུབས་བདེ་ཆེན་རྩོལ་དང་བྲལ། །མཁའ་ལ་འཇའ་སོགས་སྣང་ལྟར་དབྱེ་བ་མེད། །ཇི་ལྟར་མཁའ་ལ་ཡོད་འཛིན་མེད་རྩོད་པ། །དེ་ཉིད་ཤེས་རབ་འཆལ་ཕྱིར་རྟོག་པ་མེད། །འདི་ལ་ལུང་རིགས་<milestone unit="page" n="314"/><milestone unit="line" n="314.1"/>ཚད་མས་ཅི་སྨྲས་ཀྱང་། །ཕེབས་པར་མི་འགྱུར་ངལ་པ་དོན་མེད་ཡིན། །རྟོག་དང་དཔྱོད་མཐའ་མངས་ཕྱིར་དོན་དང་འགལ། །གསང་སྔགས་རྒྱ་མཚོ་ནམ་མཁའ་ལྟ་བུ་ལ། །ལུང་དང་རིག་པས་གཏན་ཚིགས་རྗེས་<milestone unit="line" n="314.2"/>དཔག་གིས། །རྟོགས་པར་མི་ནུས་གསང་སྔགས་རྟོགས་པར་དཀའ། །ཇི་ལྟར་དམུས་ལོང་མཁའ་ལ་མཐོས་འཇལ་འདྲ། །མཁའ་འདྲ་རྒྱལ་བ་གཅིག་པུའི་སྤྱོད་ཡུལ་ལ། །རྩོལ་བས་དོན་དཔོག་དོན་མི་རྙེད་དེ་<milestone unit="line" n="314.3"/>གོལ། །འདས་དང་མ་འདས་དེ་བཞིན་ཉིད་ཀྱིས་དོན། །སྔ་ཕྱི་བཟུང་བས་རི་དྭགས་རྒྱར་ཚུད་འདྲ། །འབྲུ་དྲི་བཅ་ནས་གསེར་གྱི་ཉི་ཤར་བ། །གཞན་དུ་མ་ཡིན་གའུའི་ནང་ན་གནས། །དག་པར་བྱས་ལ་མཉམ་པའི་<milestone unit="line" n="314.4"/>སྟེང་དུ་བཞག །རི་བོ་ཉི་མ་རྩལ་ཆེན་རིན་པོ་ཆེ། །རྡོ་རྗེ་ཀ་ལ་པིང་ཀ་རྒྱ་མཚོ་ལྟར། །གང་ལྟར་སྦྱད་ཀྱང་མཉམ་ཉིད་གདེང་ལྡན་གནས། །གང་རི་མེད་དཔུང་པར་བཞིན་ནམ་མཁའ་དང་། །ཆུ་བོ་མེ་ལོང་རླུད་དང་སྒྲོན་<milestone unit="line" n="314.5"/>མ་དང་། །བདུད་རྩི་ལྟ་བུར་སྣང་ཕྱིར་ཡོན་ཏན་མཆོག །རང་བྱུང་ཡེ་ཤེས་འཀྱུར་པ་མེད་པའི་དབྱིངས། །ཆུ་ཤེལ་བི་ཌརླ་ཡི་མདོག་ལྟར་སྣང་། །པདྨ་ཕག་ལྟར་སྣང་བའི་དོན་ཉིད་ལ། །མ་བསམ་མ་བཙལ་དོན་དེ་བློ་<milestone unit="line" n="314.6"/>ལ་གནས། །རྩ་གཅིག་ཡན་ལག་ལོ་འདབ་འབྲས་བུ་རྣམས། །བགྲང་ལས་འདས་ཕྱིར་བསམ་ཡས་སྣང་བ་ཡང་། །ཀུན་ཀྱང་རྩ་བ་ཉིད་དུ་ཀུན་འདུས་ལེགས། །འདི་ལ་ཉམས་དང་དྲོད་རྟགས་གཟུང་བ་བྱེད། །ཆེད་དུ་<milestone unit="page" n="315"/><milestone unit="line" n="315.1"/>༄༅། །མི་གཟུང་བཞག་པར་བྱ་བའང་མེད། །མི་བཙལ་གྱི་ནར་འདུག་པ་ཉིད་ཀྱང་མེད། །ས་ལམ་བགྲོད་རྩོལ་འབྲས་བུ་ཐོབ་པའང་མེད། །སྣང་མེད་བརྗོད་ལས་འདས་པ་དམ་པ་ལ། །ཆོས་བརྟགས་ལྡན་<milestone unit="line" n="315.2"/>པས་རིག་པ་ཀླུངས་སུ་ཕེབས། །ཐེག་དམན་ཀུ་ཇོ་རྣམས་ཀྱི་སྤྱོད་ཡུལ་མ་ཡིན་ཕྱིར། །གང་ལ་མ་རག་རྟེན་འཆའ་མ་ཡིན་མངོན་དུ་མེད། །ཡོད་དེ་རྟག་ཏུ་མེད་པའི་སྙིང་པོའི་དོན། །གང་ཡང་མ་ཡིན་པ་ཉིད་ཅི་ཡང་མ་<milestone unit="line" n="315.3"/>ཡིན་པ་སྟེ། །གང་དེ་གདེང་ལྡན་དུས་གཅིག་གསལ་བ་མཆོག །མི་སྦྱང་ཡེ་ནས་དག་པས་བསྒྲིབ་ཏུའང་མེད། །ཕྱོགས་དང་ཁྱབ་མེད་ཀུན་ཏུ་བདལ་ཁྱབ་པས། །ཕྱོགས་དང་རིས་མེད་ཀུན་ཀྱང་ང་ཡི་དབྱིངས། །ལྟ་བས་<milestone unit="line" n="315.4"/>བསྒྲིབ་ཏུ་མེད་པས་བདག་ཉིད་སྣང་། །ཆེད་དུ་མིག་གཉེར་མ་འགག་མི་གཟུང་ཞིང་། །ཡལ་བཞག་མི་གནས་ཡུལ་ཤེས་འཛིན་དང་བྲལ། །ཆོས་སྐུ་ལོངས་སྤྱོད་སྤྲུལ་པ་ཅིག་ཆར་རྫོགས། །སྐུ་དྲིན་ཆེ་བའི་ཡོན་ཏན་<milestone unit="line" n="315.5"/>ཀུན་འཆང་བ། །ཡེ་ནས་རྩ་བྲལ་ཐིག་ལེ་གཅིག་གི་ངང་། །མཐའ་བྲལ་ཀུན་ཀྱང་ཡིད་སྤྱིན་ནོར་བུའི་ཚུལ། །ཆེ་མཆོག་རྗེ་བཙན་བླ་ན་མེད་པའི་ས། །རྡོ་རྗེ་འཆང་བ་འབར་ཞིང་འཇིག་པའོ། །ཀུན་འདུལ་ཀུན་སྡུད་ཀུན་<milestone unit="line" n="315.6"/>བསྒྲལ་ཡེ་སངས་རྒྱས། །དོན་དམ་པ་ཡི་ཀླུང་ལས་ཉམས་བ་མེད། །ཅེས་གསུངས་སོ། །བྱང་ཆུབ་ཀྱི་སེམས་ནམ་མཁའ་རྒྱ་མཚོ་ཆེན་པོའི་རྒྱུད་ལས། བརྟག་ཅིང་སྤྱད་པའི་ལེའུ་སྟེ་ལྔ་པའོ།། །།ཀྱེ་སེམས་དཔའ་<milestone unit="page" n="316"/><milestone unit="line" n="316.1"/>ཆེན་པོ། རྡོ་རྗེ་སློབ་དཔོན་སྨད་པར་མི་བྱ་སངས་རྒྱས་ཉིད། །འདི་ནི་ས་གཞི་བཞིན་ཏེ་བསྟན་པའི་ཞི། །དུས་གསུམ་རྒྱལ་བའང་དེ་ལ་བཀུར་བ་ཉིད། །ས་པ་ཅི་ཕྱིར་དེ་ལ་བསྐུར་མི་བྱེད། །གཟུགས་སྐུ་བུམ་པས་ལྷག་<milestone unit="line" n="316.2"/>པས་སྤྱི་བོར་བླང་། །སྟོང་དྲི་རིན་ཆེན་གཏེར་གྱིས་ཡོངས་བཀང་ལ། །གུས་པས་འདུད་ཅིང་ལུས་ཀྱང་ཡོངས་གཏོང་ན། །འདུས་བྱས་རྫས་དང་ནོར་བུ་བཞོན་པ་སོགས། །ཆུང་མ་བུ་མོ་སྲིང་མོ་བརྒྱན་པ་ཀུན། །འཕངས་<milestone unit="line" n="316.3"/>པ་མེད་པས་རྒྱལ་པོ་ཡབ་ལ་འབུལ། །བཀའ་ཉན་སྲོག་ཀྱང་འདོར་ལ་ལུས་ལའང་ཆགས་པ་མེད། །སྲོག་མི་འདོད་ཅིང་གུས་པས་བསྒོ་བའང་ཉན། །བསྐལ་བའི་སངས་རྒྱས་རྣམས་ཀྱི་ཡབ་ཡིན་པས། །མ་བརྟེན་<milestone unit="line" n="316.4"/>འབྱུང་བ་ནམ་ཡང་མི་སྲིད་དོ། །འདོད་ལྔའི་མཆོད་པར་རབ་ཏུ་བསྟབས་པས་ན། །རྒྱལ་བའི་མ་ལུས་མཆོད་པར་འདི་འགྱུར་རོ། །ཞབྲུལ་བས་སྨན་སྦྱར་དུག་གི་ནད་ཀྱིས་ཟིན། །མི་རྟོག་འདོད་པས་དེ་ལ་རྒྱབ་ཀྱིས་<milestone unit="line" n="316.5"/>ཕྱོགས། །དོན་གྱིས་དོན་བཙལ་རྟོག་པའི་ཆུ་བོར་བྱིང་། །སེམས་ཀྱིས་སེམས་བཙལ་སེམས་ལ་གཏིང་མཐའ་མེད། །ཆོས་སྤྱོད་བཅུ་ཞེས་རྟོག་པའི་དོན་ཉིད་ཀྱིས། །བསླད་ཕྱིར་ལོང་བས་ལོང་བ་ཁྲིད་དང་<milestone unit="line" n="316.6"/>མཚུངས། །ཆེད་བྱས་གཟུང་འཛིན་དོན་ལ་གང་ལོག་པ། །ཆུ་ཟླ་འཛིན་ཚུལ་དམ་པའི་དོན་མ་མཐོང་། །རྟག་ཆད་གཉིས་ཀར་གང་གིས་བློ་ཞེན་པ། །སྔ་ཕྱི་བརྟགས་པས་བཙལ་ཞིང་སླར་འཆིང་སྟེ། །རྣམ་གཡེང་རྟོག་<milestone unit="page" n="317"/><milestone unit="line" n="317.1"/>༄༅། །པའི་རྫོང་དེས་བྱང་ཆུབ་ལམ་མི་རྙེད། །རྡུལ་ཕྲན་འདུས་བྱས་ཡིན་དང་མ་ཡིན་པ། །བརྟགས་པས་ནམ་མཁའ་སྦྱིན་ཏེ་ངང་གིས་སྟོང་། །འོན་ཀྱང་གདུལ་བྱའི་དབང་གིས་སོ་སོར་སྣང་། །དེ་ཉིད་དམ་<milestone unit="line" n="317.2"/>པའི་དོན་ལ་མཐོང་བ་མེད། །རྟེན་འབྲེལ་ཕྱི་ནང་གཅིག་དང་ཐ་དད་དང་། །དེ་བཞིན་ཉིད་དུ་སྦྱར་བས་དོན་དང་འགལ། །བྱིས་པས་བརྟགས་པས་ཡང་དག་དོན་མི་གནས། །གཞི་རྩ་བཅད་པས་མཐའ་ལ་ཐུག་པ་<milestone unit="line" n="317.3"/>མེད། །ཡུལ་སེམས་སྣང་བ་ཡོད་མེད་མཐའ་རྟོགས་པ། །ནམ་མཁའི་མཐའ་ལ་རྩོད་པས་ཐུག་པ་མེད། །གཅིག་དང་ཐ་དད་གཉིས་ཀ་མཐའ་ལས་འདས། །བླུན་པོས་ལྟས་པས་གང་ཡང་རྟོགས་པ་མེད། །སྒྱུ་མ་མིག་<milestone unit="line" n="317.4"/>ཡོར་ཆུ་ཟླ་ཚུལ་རྟོགས་པ། །བདེན་གཉིས་འདོད་པས་ཐ་དད་དོན་དང་འགལ། །དོན་ལ་ལོག་པའི་ཀུན་རྫོབ་མཐའ་ཡི་ལྟ། །འབྲས་བུ་དོན་བྱེད་མི་ནུས་སྒྱུ་མ་འདྲ། །རིགས་དང་འཕྲིན་ལས་ལ་སོགས་དྲི་འདོད་<milestone unit="line" n="317.5"/>པ། །རིགས་དང་གྲངས་སུ་ཆད་པའི་ཕྱོགས་ལྟ་ཅན། །སྤོང་ལེན་མཐོ་དམའ་ཏིང་འཛིན་འདུ་འཛིན་པ། །དམ་པར་མི་གཅིག་ཐ་དད་གཟུང་འཛིན་ཅན། །རྣལ་འབྱོར་དྲི་མཐའ་ཆེ་དམིགས་རིགས་རྩོལ་བ། །ལྷ་<milestone unit="line" n="317.6"/>བསྐྱེད་སྤྱན་དྲངས་མཆོད་དང་དངོས་གྲུབ་རྩོལ། །ཕྱག་རྒྱ་སྔགས་དབང་ཏིང་འཛིན་རྟོག་པའི་རླུ་་། །ཇི་ལྟར་སྤྱད་པས་མཉམ་པའི་དོན་མི་མཐོང་། །རྒྱུ་འབྲས་རིགས་འབྱེད་གཟུང་འཛིན་མཚན་མ་ཅན། །ལུས་སེམས་<milestone unit="page" n="318"/><milestone unit="line" n="318.1"/>དཀའ་ཐུབ་གདུངས་བས་མཉམ་པ་མེད། །སློབ་དཔོན་ཚད་མར་མ་ཕྱིན་སྤྲེའུ་འདྲའི་ལུང་། །བསྟན་ཀྱང་ལམ་ནོར་རྟོགས་པས་ཟིན་ཏ་རོ། །རང་སེམས་བླ་མ་དེ་མེད་མི་འབྱུང་ཕྱིར། །ལམ་གྱི་ལམ་མཆོག་འདི་ནི་ཀུན་<milestone unit="line" n="318.2"/>གྱི་ལམ། །དཀོན་མཆོག་མི་བཀུར་སྤྱིན་གཏོང་སུ་ལ་བསྔོ། །ཕྱག་དང་བསྐོར་བ་མི་བྱ་ལྷ་མི་སྒོམ། །མཆོད་པ་མི་དབུལ་བདག་ཉིད་བདག་ལ་བརྟག །མཐའ་འདས་ནམ་མཐའི་རླུད་ནི་གཞན་གྱིས་རྙེད་པར་<milestone unit="line" n="318.3"/>དཀའ། །མ་བྲལ་མ་ཡེངས་མ་སྦྱད་གར་མི་གནས། །འཛིན་བྲལ་མ་སྤྱད་དོན་འདི་བྱང་ཆུབ་ཀློང་། །མ་བཙལ་ཉི་མའི་འོད་ཟེར་སྟོང་འབར་བ། ཁྲར་མེད་ནུབ་མེད་དེ་བཞིན་ཉིད་ཀྱི་ངང་། །མི་མཉམ་ཀུ་འདུས་ཚིག་<milestone unit="line" n="318.4"/>གི་ལ་ལས་འདས། །མི་གནས་མི་རྟོགས་བརྗོད་པའི་ལམ་དང་བྲལ། །གླེང་བརྗོད་བྲལ་ཕྱིར་བཤད་དང་ཉན་པའང་མེད། །སྒོམ་མེད་བསམ་མེད་ཡེང་མེད་ཡལ་བའང་མེད། །འདུག་དང་འགྲོ་འོང་དེ་བཞིན་ཉིད་ཀྱི་<milestone unit="line" n="318.5"/>ངང་ མཚམས་མེད་ལྔ་དང་མི་དགེ་བཅུ་སྤྱད་ཀྱང་། །སྙིང་པོ་བྱང་ཆུབ་ངང་ལས་འགྱུར་བ་མེད། །དོན་འདི་རྟོགས་ཤིང་ཀློང་དུ་གྱུར་པ་དང་། །ཀློང་དུ་ཆུད་ནས་རབ་ལ་སྟོན་བྱེད་པ། །གསེར་ལ་ནག་ཚུར་བཏང་བའི་<milestone unit="line" n="318.6"/>སློབ་དཔོན་དེ། །བརྒྱ་བྱིན་སྤྱི་གཙུག་རིན་ཆེན་ལྟ་བུ་བས། །ཡོ་བྱེད་ལུས་དང་བུ་ནོར་ཆུང་མ་དང་། །དབང་པོ་ལྔ་དང་སྙིང་དང་རྐང་ལག་གཉིས། །གཞན་ཡང་འབྱོར་པའི་ཡོ་བྱད་ཅི་འཚམ་པས། །རིན་ཐང་དཔག་ཏུ་<milestone unit="page" n="319"/><milestone unit="line" n="319.1"/>༄༅། །མེད་པས་རིན་གྱིས་སླུ་བར་འོས། །ཞེས་གསུངས་སོ། །བྱང་ཆུབ་ཀྱི་སེམས་ནམ་མཁའ་རྒྱ་མཚོ་རྒྱུད་ཆེན་པོ་ལས། སྒོ་དབྱེ་བའི་ལེའུ་སྟེ་དྲུག་པའོ།། །།ཀྱེ་སེམས་དཔའ་ཆེན་པོ། འགྱུར་མེད་<milestone unit="line" n="319.2"/>ཀློང་འདི་བརྗོད་པའི་ཚིག་ལས་འདས། །མཚོན་ཅིང་སྤྱད་མེད་གཞལ་མེད་མཁའ་ལྟར་མཉམ། །གང་ལའང་མི་རྟག་ཅི་ལའང་བསམ་མི་བྱ། །མི་ལྟ་མི་རྩོལ་དོན་དེ་ཉིད་ཡིན་པས། །གཞིག་ཅིང་དབྱེ་བ་མེད་པས་ཀུན་<milestone unit="line" n="319.3"/>ཏུ་བཟང་། །ལོག་འགྲོ་བསམ་ཡས་མ་ལུས་གཅིག་སྡུད་པས། །གཅིག་པོ་མ་སྐྱེས་ཉི་མའི་སྙིང་པོ་འདྲ། །བདག་ཉིད་ཆེན་པོ་ཀུན་གྱི་འབྱུང་ཁུངས་གཏེར། །ཚིག་མིན་མ་འདྲེས་ཡོངས་རྫོགས་དོན་གསལ་<milestone unit="line" n="319.4"/>ན། །མཁའ་ལ་བྱ་ལམ་བཞིན་དེ་དམིགས་སུ་མེད། །དམིགས་མེད་མཁའ་ལྟར་ཡངས་བའི་ཆོ་འཕྲུལ་ཅན། །མ་བསྡུས་མ་ཤིས་བ་ཡི་ལྟོ་བ་སྲ ཁམས་དྲི་གསོལ་ཡང་གང་གིས་མཐོང་བ་མེད། །མུན་སྣང་དབྱེར་མེད་<milestone unit="line" n="319.5"/>བདེ་བསྡུས་དབྱིངས་སུ་གཅིག །སེམས་དང་ཡེ་ཤེས་བྱང་ཆུབ་ཉོན་མོངས་གཅིག །མ་འདྲེས་ཕྱག་རྒྱ་མཁའ་ལ་གཟའ་སྐར་བཀྲམ། །དཔག་མེད་ནམ་མཁའི་དཀྱིལ་ནས་ཉི་ཤར་བ། །གཟེར་བརྒྱད་འཕྲོས་པས་ཡན་<milestone unit="line" n="319.6"/>ལག་བསམ་མི་ཁྱབ། །རོལ་པ་མཐའ་ཡས་སྣང་བས་དབྱིངས་ཀྱི་ངང་། །གསེར་གྱི་ཉི་མ་ཉིད་ཀྱང་དབྱིངས་སུ་ཐིམ། །ཆོས་དབྱིངས་མ་སྐྱེས་གཞལ་ཡས་ཟླུམ་པོ་ལ། །སྤྲོས་པའི་རྒྱན་ཆ་ཇི་སྙེད་རྡུལ་དང་<milestone unit="page" n="320"/><milestone unit="line" n="320.1"/>མཉམ། །འཇུག་ཕྱིར་སྐས་བརྒྱད་སྒོ་བརྒྱད་འབྲས་བུ་བརྒྱད། །མ་བསྡུས་མ་བསམས་མཉམ་ཉིད་སྙིང་པོའི་སྒོ། །བཙལ་མེད་ནམ་མཁའི་ལུས་ཏེ་འབྲས་བུའི་མཆོག །འདབ་ཆགས་རིམ་སྣང་མཐའ་མ་མཁའའགྲོ་<milestone unit="line" n="320.2"/>ལྟར། །སྨིན་པའི་ཇི་ལྟར་མོས་པའི་རིམ་འཇུག་པ། །རིམ་པར་འཕར་ཞིང་ས་ལ་རིམ་བགྲོད་པས། །མཐར་ཕྱིན་བླ་ན་མེད་པའི་གོ་འཕང་འགྲུབ། །ཀ་ལ་པིང་ཀ་མངའ་ནས་སྒོ་སྐྱེས་པ། །ནང་ནས་རྩལ་རྫོགས་མཁའ་<milestone unit="line" n="320.3"/>ལ་འགྲོ་བ་ལྟར། །དམ་པས་མ་བཅོས་བྱང་ཆུབ་སྙིང་པོ་ལ། །རྟོག་པ་ཉིད་ན་མཁའ་ལ་བྱ་ལམ་འདྲ། །རེ་དོགས་ཆགས་སྡང་ཟིན་པའི་མཐའ་ལས་འདས། །ཐེག་མཆོག་བཙལ་མེད་ནམ་མཁའི་རྒྱལ་པོ་ནི། །མཐའ་<milestone unit="line" n="320.4"/>ཡས་ཁྱབ་ལ་མཐོང་ཡང་འགག་པ་མེད། །ཀུན་འབྱུང་ཀུན་ཤོང་སྤོང་ལེན་ཡེ་ནས་མེད། །མི་འགྱུར་ཚིག་བྲལ་བརྗོད་པའི་མཐའ་ལས་འདས། །མི་ལེན་མི་སྤོང་ཆགས་མེད་ངང་གིས་སྟོང་། །མ་བྱས་མི་འཛིན་མི་རྟོག་<milestone unit="line" n="320.5"/>ཅིར་མི་དམིགས། ཁོངས་སུ་འདུ་ཞིང་སྒྲོས་སྐུར་རྣམ་བྲལ་ཞིང་། །དེ་ཕྱིར་ཐེག་མཆོག་འདི་ནི་མཁའ་ལ་ཉི་ཤར་འདྲ། ཁྱབ་དང་གནས་དང་རྒྱུན་མི་འཆད་པ་དང་། །བླང་གྱུར་པ་དང་ཀུན་གྱང་ཤོང་བ་དང་། །ཀུན་<milestone unit="line" n="320.6"/>འབྱུང་ཀུན་རྟེན་བྱེད་ཕྱིར་ཆེན་པོའོ། །གང་ལ་མི་བསྙད་མི་སྦྱར་མཉམ་པར་བཞག །མི་བྱ་གང་ཡང་མེད་པས་བྱ་བའང་མེད། །མ་བཅོས་མི་འགྱུར་ཡེ་ནས་རྣམ་པར་དག །གདོད་ནས་མ་བཅོས་ཀུན་འདུས་ཐིག་ལེའི་<milestone unit="page" n="321"/><milestone unit="line" n="321.1"/>༄༅། །དོན། །གསང་བའི་གསང་བ་རྟོག་གིས་མི་ཤེས་པ། །རིག་པས་མི་གཞལ་གཏན་ལ་དབབ་ཏུའང་མེད། །ཚིག་གིས་མི་མཚོན་མཐའ་ལས་འདས་པ་མེད། །ལྟར་མེད་གཅིག་མེད་ཐ་དད་ཉིད་དུའང་<milestone unit="line" n="321.2"/>མེད། །སྒོམ་པའང་མེད་དེ་དུས་ཏྲི་ཀུན་ལ་སྙོམས། །མི་བསམ་མི་སྤྱད་ཀུན་ལ་རོལ་སྦྱད་ནས། །འདི་ནི་མཁའ་ལ་སྤོང་ལེན་མེད་དང་མཚུངས། །གསལ་དང་རང་བྱུང་སྤོང་ལེན་མེད་པ་དང་། །གཉིས་མེད་མི་རྟོག་ཚུལ་<milestone unit="line" n="321.3"/>གྱི་མེ་ལོང་འདྲ། །ཀུན་ལ་སྣང་དང་བདག་འདུས་ཟད་པ་མེད། །ཡོན་ཏན་ཀུན་ལྡན་ཡིད་བཞིན་ནོར་བུའི་ཚུལ། །མཚོན་མེད་ལམ་ལ་མཚོན་པས་དོན་མི་རྙེད། །ཨེ་ཨེ་མ་ཡ་མཚན་འབྱུང་བའི་གཞི། །ངེས་མེད་བརྗོད་<milestone unit="line" n="321.4"/>མེད་གྲངས་མེད་ནམ་མཁའི་གསུང་། །ཀུན་རིག་ཀུན་གསལ་མ་འཕྲོས་ཐིག་ལེའི་ངང་། །མ་མཛད་ཀུན་ལ་སྣང་བའི་རོལ་པ་མཆོག །དོན་འདི་བློ་ལ་གནས་པའི་རྣལ་འབྱོར་པ། །ཕྱལ་བར་བཞག་ཅིང་མཉམ་པར་<milestone unit="line" n="321.5"/>རྟག་པར་བྱ། །བློ་རབ་རྒྱལ་བ་རིགས་འཛིན་སྤྱོད་ཡུལ་ཏེ། །དམན་ལ་བསྟན་པས་ལྡུམ་བུ་བསྔས་ལྟར་སྐམ། །ཞེས་གསུངས་སོ། །བྱང་ཆུབ་ཀྱི་སེམས་ནམ་མཁའ་རྒྱ་མཚོ་ཆེན་པོའི་རྒྱུད་ལས། ཉེ་བར་མཚོན་པའི་ལེའུ་<milestone unit="line" n="321.6"/>སྟེ་བདུན་པའོ།། །།ཀྱེ་སེམས་དཔའ་ཆེན་པོ། གང་ལའང་མི་བཞག་གང་དུའང་གནས་མི་བྱ། །དགོན་པ་དབེན་པ་སྤོང་ལེན་གང་བྱེད་པ། །མཉམ་ཉིད་རྫོགས་ཆེན་དོན་ལས་འགལ་བའི་ཕྱིར། །གང་ལ་གནས་<milestone unit="page" n="322"/><milestone unit="line" n="322.1"/>ཀྱང་མཚན་ཉིད་རྟོག་དང་བྲལ། །གནས་དང་ཡོ་བྱད་དུས་དང་ཏིང་འཛིན་དང་། །སྦྱོར་སྒྲོལ་མཆོད་པས་དངོས་གྲུབ་སྒྲུབ་ལ་སོགས། །ཆེད་དུ་བྱས་པས་མཉམ་ཉིད་རླུད་དང་བྲལ། །དེ་ཕྱིར་སྤོང་ལེན་མེད་ན་ནང་དང་<milestone unit="line" n="322.2"/>བྲལ། །ཤིན་ཏུ་གསང་བའི་དོན་དམ་བདེ་ཆེན་ནི། །མཚན་མས་མ་ཡིན་མཚན་མ་མེད་པས་མིན། །ཡོད་མེད་རྟག་ཆད་མཐའ་དབུས་ལ་སོགས་པ། །སྤོང་ལེན་བྲལ་བས་ཉི་མའི་དཀྱིལ་ལྟར་གསལ། །ཐབས་དང་ཤེས་<milestone unit="line" n="322.3"/>རབ་ཡེ་ཤེས་སེམས་ཉིད་དོན། །རིག་པ་དབྱིངས་སུ་ཕྲད་པས་བདེ་བའི་མཆོག །མ་ཆགས་མི་འཛིན་མི་གཡོ་མི་ཞབྲུག་ཅིང་། །གསལ་འགྲིབ་སྙོམས་ལ་སྤོང་ལེན་བྲལ་བ་དང་། །ཆགས་དང་བྲལ་ན་གདེང་ལས་མི་<milestone unit="line" n="322.4"/>འདི་རྟགས། །གོམས་བརྟན་གསལ་ན་ཀླུང་ཏྲི་བསྟན་པ་ཡི། །འཇིགས་དང་བྲལ་བས་གང་ལ་དགའ་དྲོད་མེད། །དྲོད་རྟགས་ཆེད་འཛིན་སེམས་ལ་གནོད་པའི་ནན། །སྲིན་པོ་མཉམ་པ་ལྷ་མོ་མཚན་ལྡན་མ། །མཐོང་<milestone unit="line" n="322.5"/>ཡང་ཞེ་སྡང་འཛིན་དང་ཆགས་བྲལ་ན། །བདག་ཕྱིར་རྟོགས་པས་དེ་ཉིད་སེམས། །ཀླུབས་སུ་ཞུགས་པས་མ་ཡེངས་འདྲེས་པའི་རྟགས། །བསམ་པ་མི་བྱ་མི་བསྲུན་ཅི་བདེར་ཞོག །ལུས་ཀྱང་མི་བཅོས་ངག་ཀྱང་མི་<milestone unit="line" n="322.6"/>བསྡམ་སྟེ། །དབང་པོ་མི་བརྟུལ་ཀུན་ཏུ་ལྷུག་པར་གནས། །འགྲོ་དང་འདུག་ཉལ་འགྲེ་དུ་མཉམ་དུ་གནས། །མི་སྣང་མི་འགྱུར་ནམ་མཁའ་ལྟ་བུའི་དོན། །སྐུ་གསུང་ཐུགས་ཀྱིས་མ་ཁྱབ་མེད་པའི་ཕྱིར། །ཡོན་ཏན་<milestone unit="page" n="323"/><milestone unit="line" n="323.1"/>༄༅། །འཕྲིན་ལས་མཛད་པ་ཅིར་ཡང་སྟོན། །དྲང་སྲོང་དམིགས་པའི་ཡུལ་ལས་འདས་པ་མེད། །སྐུ་གཅིག་ཀུན་ལ་ཁྱབ་པ་ཐིག་ལེའི་སྐུ། །མ་བདལ་ཡོངས་ལ་གནས་པས་ཁྱབ་པའི་གནས། །ཐ་སྙད་མི་གནས་<milestone unit="line" n="323.2"/>གནས་ལ་གནས་པ་མེད། །མཐའ་དབུས་མ་སྤངས་བྲལ་བས་སྙིང་པོ་མཆོག ཁྱུང་ཆེན་མཁའ་ལ་འཕུར་པའི་ལམ་ལ་གནས། །མ་བཙལ་གནས་སུ་ཕྱིན་པས་བྱ་བྲལ་ལུང་། །མ་རྙེད་ཉོན་མོངས་བྲལ་བས་ཡེ་ཤེས་<milestone unit="line" n="323.3"/>དབེན། །སྐལ་དོན་འདི་ལྡན་ཀློང་དུ་སུ་ཞུགས་པ། །གང་ལྟར་བསྟན་ཀྱང་ཤི་ལེན་ལེ་འདྲ། །དཀར་ལམ་དངས་གསལ་ཀུན་གྱི་སྐུ་མངའ་བ། །ཡེ་ཤེས་ལྔ་ལྡན་བཅོམ་ལྡན་རྡོ་རྗེ་འཆང་། །གདོད་ནས་མ་བཙལ་རྣམ་<milestone unit="line" n="323.4"/>རོལ་དེ་བཞིན་གཤེགས། །བདུད་རྩི་ཉོན་མོངས་མཚོ་མཛད་སྨན་པའི་མཆོག །བདག་མཆོག་གང་གིས་དེ་ཡི་དོན་ཤེས་པ། །སྙིང་པོ་བབ་འདུས་ཡང་རྩེ་བླ་ན་མེད། །ཟླ་ལྟར་བསིལ་གསལ་ཉི་ལྟར་སྙོམས་མཛད་<milestone unit="line" n="323.5"/>པ། །དོན་རྣམས་མ་བཅོས་དབྱིངས་ལས་མི་བསྐྱོད་དེ། །བྱ་མེད་བྱས་ཟིན་བྱ་བའི་ཡུལ་ལས་འདས། །རང་བྱུང་ཡེ་ཤེས་བཙལ་མེད་གྲུབ་པའི་མཆོག །ཡོན་ཏན་བརྗོད་མེད་སྐྱོན་ཡོན་ཤིན་ཏུ་གཅིག །བྱམས་དང་སྙིང་<milestone unit="line" n="323.6"/>རྗེ་དགའ་དང་བཏང་སྙོམས་ཀྱིས། །ཡེ་ཁྱབ་དེ་ལྟར་མཛད་མེད་ཡེ་ནས་ཟིན། །དུག་གསུམ་སྐུ་གསུང་ཐུགས་སུ་དངོས་གྲུབ་མཆོག །དུག་ལྔ་རྣམ་དག་ཡེ་ཤེས་ལྔ་ཡི་ཀློང་། །ཆོས་སྐུ་མ་བཅོས་ངང་ལ་སུ་གནས་པ། །དེ་<milestone unit="page" n="324"/><milestone unit="line" n="324.1"/>བཞིན་དེ་བཞིན་གནས་པས་བདེ་བ་ཆེ། །ལོག་རྟོག་མཉམ་པའི་ཚིག་ལས་མིག་གནས་ཤིང་། །འཇིག་རྟེན་བླུན་པོའི་ལམ་ལ་མ་ཆགས་ན། །སེང་གེ་ལྟ་བུར་ཕྲ་མོ་ཟིལ་གྱིས་གནོན། །མི་འཇིགས་གཙང་མར་གནས་<milestone unit="line" n="324.2"/>པའི་དོན་ཡིན་ཏེ། །གང་ལའང་གསོལ་བ་མི་འདེབས་རང་ལ་བྱུང་། །ཅི་ལའང་མི་བསམ་མི་བསམ་པ་ཡང་མེད། །གང་ལ་མི་འགོག་ཡུལ་ལའང་རྟེན་མི་འཆའ། །བྱུང་ཚོར་འཛིན་རྟོགས་འགགས་འབྲང་ཆགས་སྡང་<milestone unit="line" n="324.3"/>དང་། །གསལ་དང་མི་གསལ་འབྱུང་འཇུག་རེ་དོགས་བྲལ། །འཛིན་དང་ཡལ་བ་ཆེད་བྱས་བྱིང་རྨུགས་དང་། །གནས་དང་འགུག་དང་མ་ཡེངས་དོན་ལ་གཏོད། །མ་ཡེངས་མ་བླངས་ཇི་བཞིན་ཉིད་ཀྱི་ངང་། །དེ་ལྟར་<milestone unit="line" n="324.4"/>མཉམ་པའི་བློ་འང་མི་འཛིན་པར། །མཁའ་ལྟར་གནས་པས་དོན་ལ་ཕེབས་པའི་མཆོག །སྒོ་དྲུག་མཚན་མ་འགག་མེད་བླང་བའང་མེད། །རྒྱ་མཚོ་འཇིངས་ལྟར་མི་འཁྲུངས་ངང་གིས་གནས། །ཞེས་གསུངས་སོ། །བྱང་<milestone unit="line" n="324.5"/>ཆུབ་ཀྱི་སེམས་ནམ་མཁའ་རྒྱ་མཚོ་ཆེན་པོའི་རྒྱུད་ལས། མི་རྟོག་པར་བྱ་བའི་ལེའུ་སྟེ་བརྒྱད་པའོ།། །།ཀྱེ་སེམས་དཔའ་ཆེན་པོ། ང་ནི་རྒྱལ་བ་ཀུན་གྱི་སྐུ། །བཅོས་མེད་དོན་ནི་ཆོས་ཉིད་མཁའ། །ཆོས་ཉིད་<milestone unit="line" n="324.6"/>བདལ་བ་ཀུན་འདུས་ཀློང་། །གཅིག་ཏུ་འདུས་པས་ལྟ་དང་བྲལ། །གནས་ནི་ནམ་མཁའ་མཐའ་ལ་གནས། །སྣང་སྲིད་རྒྱ་ཆེན་སྐུ་མངའ་ཞིང་། །བསྟན་པ་མཐའ་ཡས་ཀུན་ལ་བསྟན། །འདུས་ནི་ཆོས་ཀྱི་དབྱིངས་སུ་<milestone unit="page" n="325"/><milestone unit="line" n="325.1"/>༄༅། །འདུས། །བསྟན་དུ་མཚན་མའི་མིང་དང་བྲལ། །དམིགས་སུ་ཁ་དོག་དབྱིབས་ལས་འདས། །གཟུང་དུ་རྫས་དང་གཟུགས་སུ་མེད། ཐེག་ཆེན་མི་རྟོག་མཐའ་བྲལ་དང་། །ཆོས་སྐུ་སྙིང་པོ་<milestone unit="line" n="325.2"/>བཅུད་ཀྱིས་ཐིམ། །ཆོས་ཀྱི་དབྱིངས་ལ་མཚན་མེད་ན། །སུ་ཞིག་མཚན་མ་རྫས་སུ་འདོད། །ནམ་མཁའ་ལྟ་བུའི་ཆོས་ཉིད་འདི། །བདག་ལ་ཕྱོགས་དང་རིས་སུ་མེད། །སྣང་བ་འདི་ནི་ཡེ་ཤེས་གསལ། །རང་བྱུང་ཡེ་<milestone unit="line" n="325.3"/>ཤེས་རྩལ་བྲལ་བ མཐའ་ཡས་ལུས་སུ་བདག་སྣང་བས། །བདག་ནི་རྫོགས་ཆེན་སྐུ་མངའ་བ། །མཉམ་ཉིད་རོལ་པ་ཆེན་པོའི་ཀློང་། །ཡི་གེ་མེད་པའི་རྒྱུད་ཀྱི་དོན། །མ་གསུངས་པ་ཡི་དོན་དུ་བརྗོད། །གསུང་དུ་<milestone unit="line" n="325.4"/>ཡུལ་ཆེན་ཡུལ་མེད་པས། །བྲིར་མེད་ཁ་དོག་དབྱིབས་ལས་འདས། །རྒྱུད་ཆེན་བདེ་མཆོག་རྨད་བྱུང་བ། །སྐུ་གསུང་ཐུགས་སོགས་ཡེ་ཤེས་ཀྱང་། །བསྟན་མེད་རིག་པ་ཉིད་ཀྱི་མཆོག །ལོག་འཁྲུལ་མཉམ་པ་ཆེན་པོའི་<milestone unit="line" n="325.5"/>དོན། །ང་ནི་བརྟག་པ་ཆེན་པོ་སྟེ། །འགྱུར་བ་མེད་པའི་ཐིག་ལེའི་དོན། །ཐིག་ལེ་བྱང་ཆུབ་སེམས་ཀྱི་མཆོག །བསྐལ་པ་གྲངས་མེད་སྔོན་རོལ་ནས། །ང་ལས་མ་བྱུང་གཅིག་ཀྱང་མེད། །དཀྱིལ་འཁོར་མ་བཀོད་ལྷུན་<milestone unit="line" n="325.6"/>གྱིས་རྫོགས། །མཆོད་པ་གཞན་ལ་མི་དབུལ་ཏེ། །ང་ཉིད་ཡིན་ཕྱིར་བྱ་བ་མེད། །བསྟན་པ་ལུས་ལ་མ་བཤད་དེ། །གནས་ཀྱང་གང་ལའང་བསྟན་པ་མེད། །དུས་ནི་ཟག་མེད་དབྱིངས་ཀྱིས་དུས། །འཁོར་ནི་རྒྱལ་བའི་<milestone unit="page" n="326"/><milestone unit="line" n="326.1"/>སྙིང་པོ་མཆོག །སྟོང་བ་ང་ཉིད་གཅིག་པུ་སྟེ། །བསྡུས་པས་བདག་ཉིད་གཅིག་པུ་འཁྱིལ། །ང་ནི་ནམ་མཁའི་རྒྱལ་པོ་ཉིད། །ཆོས་སྐུ་ནམ་མཁའི་ངོ་བོ་ས། །གཟུགས་སྐུ་ཉི་མ་འབུམ་བརྡལ་པ། །མི་འགག་ཐབས་ཆེན་<milestone unit="line" n="326.2"/>རོལ་བའི་དབྱིངས། །ང་ནི་ཤེས་རབ་བླ་མ་མཆོག །སྣ་ཚོགས་ཕྱེ་ཡང་ཐ་དད་མེད། །དོན་ལ་གཅིག་དང་དུ་མ་མེད། །གང་ཞིག་འཛིན་པ་རྟོག་པའི་རྒྱུན། །ང་ནི་བ་་རྩི་དམ་པ་མཆོག །ཉོན་མོངས་ཟུག་རྔུ་རབ་ཏུ་<milestone unit="line" n="326.3"/>འབྱིན། །བདེ་ཆེན་དབྱིངས་སུ་ཐིམ་པར་མཛད། །དོན་ལ་གདགས་པའི་ཐ་སྙད་བྲལ། །ང་ནི་ནམ་མཁའི་མཐའ་དང་མཉམ། །དུས་དང་གནས་དང་མཛད་པ་དང་། །ཕྱོགས་དང་རྒྱ་ཡོངས་མ་ཆད་པ། །ནམ་མཁའི་<milestone unit="line" n="326.4"/>མཐའ་དང་མཉམ་པའི་དོན། །ང་ནི་ཀུན་ཏུ་བཟང་པོ་སྟེ། །ཅིར་ཡང་མེད་པ་ཅིར་ཡང་རོལ། །ཡོན་ཏན་ཀུན་རྫོགས་ཀུན་ཏུ་བཟང་། །མ་ལུས་རོལ་པའི་འབྱུང་གནས་གཏེར། །ང་ནི་གསལ་བའི་གཟི་བརྗིད་དེ། །མ་<milestone unit="line" n="326.5"/>བྱས་རང་སར་སྤོང་ལེན་མེད། །བརྟག་དཀའ་སྤྱོད་ཡུལ་ཐུན་མོང་མིན། །དཔེར་ན་ཉི་མའི་ཟེར་བཞིན་ནོ། །གང་ལའང་མི་སྤྱད་མི་བརྟག་ཅིང་། །དོན་ལའང་གནས་པར་མི་བྱ་སྟེ། །བསམ་མེད་ངང་ལ་ཇི་བཞིན་<milestone unit="line" n="326.6"/>གནས། །དེ་ལའང་བསམ་པར་མི་བྱའོ། །གང་ཡང་མི་སྤང་དོར་དུའང་མེད། །གངཞིགདངདུབླངདུའང་མེད། །སེམས་དང་བྱང་ཆུབ་གཅིག་པ་ལ། །ཕྱོགས་དང་རིས་སུ་ཞིག་འཛིན། །ཉམས་དང་རྟག་ཏུ་ཅི་ལ་<milestone unit="page" n="327"/><milestone unit="line" n="327.1"/>༄༅། །རྟེན། །ཡོད་མེད་གང་ཡང་མི་གཉེར་ཏེ། །དེ་ཉིད་ཙམ་དུ་བསམ་པ་ཡིན། །ང་ལ་ང་ཡིས་བསམ་མེད་ན། །རིག་པའི་ཀློང་དུ་ཞུགས་པའི་མཆོག །བདག་ཉིད་ཆེན་པོ་ཡེ་ཤེས་ལ། །འབྲས་བུ་མ་བཙལ་<milestone unit="line" n="327.2"/>ལྷུན་གྱིས་གྲུབ། །འདི་ནི་ཆོས་དབྱིངས་དག་པ་སྟེ། །དག་དང་མ་དག་འཁྲུལ་པ་མེད། །བྱར་མེད་བྱ་བྲལ་བདེ་ཆེན་ཀློང་། །ཆོས་དབྱིངས་ནམ་མཁའ་དཀྱིལ་པོ་ཆེ། །ཐམས་ཅད་བདག་ཉིད་ཆེན་པོ་ཡིན། །ཞེས་<milestone unit="line" n="327.3"/>གསུངས་སོ། །བྱང་ཆུབ་ཀྱི་སེམས་ནམ་མཁའ་རྒྱ་མཚོ་ཆེན་པོའི་རྒྱུད་ལས། ཞལ་གྱིས་བཞེས་པའི་ལེའུ་སྟེ་དགུ་པའོ།། །།ཀྱེ་སེམས་དཔའ་ཆེན་པོ། བྱང་ཆུབ་སེམས་ནི་མཐའ་ཀུན་སྤངས། ཁ་དོག་མཐིང་ཁ་བི་<milestone unit="line" n="327.4"/>ཌརླ། །འགྱུར་བ་མེད་ཕྱིར་དེ་བཞིན་ནོ། །འདི་ལ་འགག་པར་རུང་བ་མིན། །འདི་ལ་རྒྱ་དང་ཚད་མེད་དེ། །ནམ་མཁའི་མཐའ་དང་མཉམ་པའི་ཚད། །དུས་ནི་ཡེ་ནས་མཉམ་ཉིད་དེ། །དམྱལ་བ་ཡི་དགས་བྱོལ་སོང་<milestone unit="line" n="327.5"/>ཡང་། །སེམས་ཕྱིར་ཡེ་ནས་རྒྱལ་བའི་ཆོས། །འདི་ཡང་བྱང་ཆུབ་སེམས་ཀྱི་ལུང་། །སྟོང་བ་ཆེན་པོ་དཔག་མེད་སྐུ། །མཁའ་གསལ་མ་བཅོས་གཡུང་དྲུང་དོན། །འཁོར་ལོ་དཔེ་བྱད་མཚན་ལྡན་ཡང་། །བྱང་ཆུབ་སེམས་<milestone unit="line" n="327.6"/>ལས་གཞན་མ་ཡིན། །ཨེ་མ་ཐིག་ལེ་བདེ་བའི་དོན། །ཨེ་མ་ཡེ་ཤེས་དཔག་མེད་པ། །ཨེ་མ་ཡེ་ཤེས་གཉིས་མེད་བྱང་ཆུབ་སེམས། །ཨེ་མ་ཀུན་གྱི་མཐའ་ལས་འདས། །ཨེ་མ་ཚིག་གི་ཡུལ་ལས་གྲོལ། །ཨེ་མ་ཅིར་ཡང་<milestone unit="page" n="328"/><milestone unit="line" n="328.1"/>འགྱུར་བའི་སྐུ། །ཨེ་མ་བརྗོད་མེད་མཉམ་པའི་གསུང་། །ཨེ་མ་རྟོག་མེད་ས་ལེའི་ཐུགས། །ཡེ་ཤེས་ཐིག་ལེ་བདེ་བའི་ཀློང་། །འདི་ནི་སངས་རྒྱས་ཐམས་ཅད་ཀྱི། འདའ་བར་དཀའ་བའི་ངོ་བོ་ཉིད། །བདེ་གཤེགས་<milestone unit="line" n="328.2"/>རྒྱལ་བ་གང་ཟག་དང་། །རིགས་འཛིན་རིམ་པར་བརྒྱུད་དེ་གྲག །དེ་ཡང་བྱང་ཆུབ་སེམས་ཉིད་ཡིན། །རྒྱ་མཚོ་ཆེན་པོ་རང་བཞིན་ལྟར། །མི་གཡོ་མི་སྐྱེ་དབྱིངས་ནས་རོལ། །ཇི་ལྟར་སྣང་ཡང་བདག་ལ་<milestone unit="line" n="328.3"/>འདུས། །བདག་ཉིད་རྒྱ་མཚོའི་གཏིང་ལྟར་གནས། །འགྲོ་དང་འགྲེང་དང་འདུག་ཉལ་དང་། །ཐེག་ཆེན་དོན་ལས་འདའ་བ་མེད། །མ་ཡེངས་ཀླུང་དུ་ཞུགས་པ་དང་། །འདི་ནི་བློ་ལས་གསལ་བའི་ཚད། །མི་འགྱུར་ནམ་<milestone unit="line" n="328.4"/>མཁའི་རང་བཞིན་ལས། །རྣམ་རྟོག་མཚན་མ་གཏིབས་སྐྲུངས་པས། །མཁའ་དང་སྤྲིན་ལྟར་ཡེ་གནས་པས། །རང་བྱུང་རང་བཞིན་ངང་དུ་འདུས། །དེ་ཡང་ང་ཡི་ཆོ་འཕྲུལ་ཡིན། །མི་འགྱུར་མི་ཤིགས་འགྱུར་བ་<milestone unit="line" n="328.5"/>མེད། །མི་སྤྲོ་མི་འདུག་གཞན་མ་ཡིན། །ཐིག་ལེ་ཡེ་ནས་རྡོ་རྗེ་དབྱིངས། །འཕོ་འགྱུར་མེད་པའི་ཀློང་བརྡལ་བས། །ཡེ་ནས་བྱང་ཆུབ་གཉིས་མེད་ལུང་། །སྟོང་དྲི་བརྡལ་ཆེན་ཞིང་གནས་པ། །ཡེ་ནས་སྐུ་གསུམ་ལྷུན་<milestone unit="line" n="328.6"/>གྱིས་གྲུབ། །ཉི་མ་བྱེ་བའི་འོད་བརྡལ་ཡང་། །བྱང་ཆུབ་སེམས་ལས་གཞན་པ་མེད། །གང་གའི་རྒྱལ་རིགས་འཛིན་པ་ཡང་། །དབྱིངས་སུ་གཅིག་པས་འདུ་བ་མེད། །ཇི་སྙེད་ཐེག་པ་མཐའ་ཡས་ཀྱང། །དེབཞིནཉིད<milestone unit="page" n="329"/><milestone unit="line" n="329.1"/>༄༅། །ལ་གསུང་བ་མེད། །སྙིང་པོ་སྙིང་པོ་བཅུད་ཀྱི་མཆོག །ཐེག་པའི་ཐེག་པ་ཡང་དག་དོན། །མ་བཅོས་མ་བསླད་ཆོས་ཀྱི་དབྱིངས། །བྱང་ཆུབ་སེམས་དེ་མཐའ་དབུས་བྲལ། །ལོངས་སྤྱོད་སྤྲུལ་བ་ཕྱག་རྒྱའི་<milestone unit="line" n="329.2"/>མཆོག །འདུ་འཕྲོ་བདེ་ནས་རྟོག་པ་ཀུན། །མཉམ་ཉིད་རིག་པའི་སྙིང་པོ་ལ། །མི་འདའ་འོན་ཀྱང་དོན་དང་འགལ། །འབྱུང་མེད་འཇུག་བྲལ་བདེ་བའི་ཀློང་། །ཆེད་བྱས་མེད་པས་རང་བཞིན་ངང་། །མ་ཆགས་ཐབས་<milestone unit="line" n="329.3"/>ཀྱིས་སྤྱོད་པས་ན། །མ་བཙལ་ལྷུན་གྲུབ་ངོ་མཚར་ཆེ། ཁ་དོག་དབྱིབས་གྲངས་ལ་སོགས་པ། །རྩི་ལས་འདས་ཕྱིར་དམིགས་དང་བྲལ། །དམིགས་བྲལ་སྙིང་པོའི་དོན་འདོན་པས། །ཡི་གེ་མེད་པའི་དོན་ལ་ལྟ། །བརྗོད་<milestone unit="line" n="329.4"/>པ་མེད་པའི་གསུང་ཉིད་དོ། །རྟོག་བྲལ་སྙིང་པོ་དོན་ལ་བརྟག །ཨེ་མ་ངོ་མཚར་རྨད་དུ་བྱུང་། །མི་དམིགས་པ་ལས་དམིགས་པ་བྲལ། །དམིགས་དང་མི་དམིགས་གཉིས་ཀ་མཐའ། །མཐའ་བྲལ་དབུས་མ་དེ་བཞིན་<milestone unit="line" n="329.5"/>ཏེ། །དེ་བཞིན་ཉིད་དུ་དམིགས་པ་མེད། །འདུ་ཤེས་ཉེར་འཇོམ་བྲལ་བ་ནི། །ཆོས་ཀྱི་རྩ་བ་ཉིད་ཡིན་ཏེ། །རྩ་བའི་རྩ་བ་རྒྱུ་ཡི་རྒྱུ། །ཀུན་གྱི་དགོངས་པ་ངོ་མཚར་ཆེ། །མཁའ་ལྡན་ཡང་དོག་གཉིས་མེད་ལྡན། །རྒྱལ་<milestone unit="line" n="329.6"/>བའི་དགོགས་པ་སྤྲོས་པ་མེད། །མ་བྱས་གཟུགས་བརྙན་ཀུན་འབྱུང་བ། །འགག་མེད་ཡེ་ཤེས་རང་སྣང་བའོ། །རྡོ་རྗེ་རིན་ཆེན་ཀུན་འདུས་ལེགས། །དཔག་མེད་ཐིག་ལེ་རྒྱས་པ་ལེགས། །ཆགས་མེད་མཁའ་འདྲ་དག་<milestone unit="page" n="330"/><milestone unit="line" n="330.1"/>པ་ལེགས། །དོན་གྲུབ་རྡོ་རྗེ་གསང་བ་ལེགས། །ཞེས་གསུངས་སོ། །བྱང་ཆུབ་ཀྱི་སེམས་ནམ་མཁའ་རྒྱ་མཆོ་ཆེན་པོའི་རྒྱུད་ལས། ཡེ་ཤེས་ཀྱི་ཚད་བསྟན་པའི་ལེའུ་སྟེ་བཅུ་པའོ།། །།ཀྱེ་སེམས་དཔའ་ཆེན་པོ། ཐིག་<milestone unit="line" n="330.2"/>ལེར་ཀུན་འདུས་ཐིག་ལེ་ལུང་། །རྩེ་གཅིག་བསྡུས་པའི་བླ་ན་མེད། །ཆོས་ཀྱི་སྙིང་པོ་ཀུན་གྱི་དོན། །ངོ་བོ་བརྗོད་དཔག་མེད་པའི་དོན། །བྱ་བྲལ་བདེ་ཀློང་ཇི་བཞིན་མཆོག །སྙིང་རྗེ་ནམ་མཁའི་ཡུལ ལས<milestone unit="line" n="330.3"/>འདས། །སྟོན་པའི་སྟོན་པ་ཐེག་པའི་རྩེ། །ཐིག་ལེ་མི་འགྱུར་བདེ་ཆེན་ཀློང་། །བསྟོད་ཅིང་བསྔགས་པ་ཀུན་ལས་འདས། །རང་བྱུང་རྒྱ་མཚོ་སྤྱོད་པའི་གཞི། །ཀུན་འདུས་མཚུངས་པས་དམ་པའི་ལམ། །བྱ་བྲལ་བདེ་<milestone unit="line" n="330.4"/>ཆེན་ནམ་མཁའི་ཀློང་། །མི་རྟོག་རྟོག་པའི་ཡུལ་ལས་འདས། །རྣམ་གྲོལ་བྱ་བསམ་ཡུལ་མེད་པ། །སྤྲོས་མེད་བསམ་པའི་ཡུལ་ལས་འདས། །དབང་པོའི་སྤྱོད་ཡུལ་མ་ཡིན་ཞིང་། །ཚིག་དང་ཡི་གེ་དེ་བཞིན་<milestone unit="line" n="330.5"/>མིན། །བརྟག་དཀའ་བརྗོད་དུ་རྡུལ་ཙམ་མེད། །བསམ་མེད་བསམ་པའི་ངང་འཇོག་པ། །བདེ་ཆེན་རླུད་ནས་གོལ་བར་འགྱུར། །མིང་ཚིག་སྒྲ་ཡི་རྗེ་འབྲང་བས། །མི་མཐོང་སྨིག་སྒྱུ་སྙེག་པ་འདྲ། །ཡང་དག་དོན་<milestone unit="line" n="330.6"/>འཛིན་ལུབྲུལ་པའི་རྒྱུད། །ཅི་ཕྱིར་ཡེ་ནས་མཚོན་དུ་མེད། །བདེ་སྡུག་མཉམ་འདྲེས་དག་པའི་ཚུལ། །རྣམ་པ་མི་མཇེད་ཐབས་ཀྱིས་རོལ། །གསལ་ལ་མ་འདྲེས་བསམ་ཀུན་བྲལ། །མི་གཡོ་ཏིང་འཛིན་རྒྱལ་པོར་<milestone unit="page" n="331"/><milestone unit="line" n="331.1"/>༄༅། །གནས། །མཐོང་བ་མིག་མེད་མངོན་སུམ་ཡིན། །མཐའ་དབུས་བྲལ་བ་ཡངས་པའི་སྤྱན། །སྣང་བརྟགས་རང་སྣང་ཆོས་ཀུན་ནི། །མི་གཡོ་མི་འདོར་མཉམ་པར་གནས། །མི་དགོངས་རོལ་པ་ཐབས་ཀྱི་<milestone unit="line" n="331.2"/>སྐུ། །ཐུན་མོང་མ་ཡིན་ཐབས་ཆེ་ཡང་། །ཀུན་གྱིས་ཡངས་པའི་ཉོན་མོངས་རྣམས། །མཚམས་མེད་ལ་སོགས་སྤྱོད་པས་ཀྱང་། །དོན་དམ་གཉིས་མེད་བདེ་བ་གྲུབ། །འདོད་ཆགས་ལ་སོགས་དེ་བཞིན་ནོ། །ལུང་<milestone unit="line" n="331.3"/>རིགས་ཐུན་མོང་དོན་མཚོན་ནས། །རྣམ་ཏྲི་ཏིང་འཛིན་རིམ་བསྒོམས་པས། །རྩོལ་བྲལ་མཉམ་པའི་དོན་ལས་གོལ། །བྱ་བྲལ་ནམ་མཁའི་མཐའ་ལ་གནས། །རང་བྱུང་ཡེ་ཤེས་སྙད་དང་བྲལ། །ཟིན་པའི་བདུད་རྩིས་<milestone unit="line" n="331.4"/>རྩོལ་བའཇོམས། །བྱ་བྲལ་ཡུལ་ལ་ཡེ་ནས་གནས། །ཐམས་ཅད་ཐིག་ལེ་སྐྱེ་མེད་པས། །བསྡུ་འཕྲོ་དམིགས་པའི་ལམ་ལས་འདས། །དངོས་མེད་སྐྱེ་འགག་བྲལ་བའང་མེད། །མཚན་མ་མེད་པས་ཅིར་མི་གནས། །བྱ་<milestone unit="line" n="331.5"/>བྲལ་བདེ་བའི་སྙིང་པོ་འདི། །ནམ་མཁའི་མཐའ་བཞིན་ཡེ་གནས་པས། །རྟོགས་པའི་སྨྲ་བསམ་ཡུལ་ལས་འདས། །གང་ཡང་གནས་པའི་དོན་ཉིད་ལ། །མ་བཅོས་དོན་ལ་བློ་གནས་ན། །མ་བཅོས་མ་ཡེངས་ཁོང་ངལ་<milestone unit="line" n="331.6"/>བས། །ཇི་བཞིན་དོན་ལ་གནས་པ་མཆོག །གང་ཡང་མ་ཡིན་སྙིང་པོའང་མིན། །ཡོད་མེད་སྒྲོ་བྲལ་བདེ་བའི་ལམ། །མ་བསམས་མ་ཡེངསཇིབཞིནགནས། །བཙལ་དུ་མེད་པའི་ཆོས་ཉིད་ལ། །ཇི་བཞིན་ཉིད་དུ་མ་<milestone unit="page" n="332"/><milestone unit="line" n="332.1"/>ཤེས་ན། །ཆེད་བྱས་རྩོལ་བས་དོན་མི་རྙེད། །དེ་ཕྱིར་བགྲོད་རྩོལ་ལམ་ལས་འདས། །ཕྱོགས་དང་ཁ་དོག་དབྱིབས་བྲལ་ལ། །དཀྱིལ་འཁོར་ལ་སོགས་གང་བྱས་པ། །བྱས་པ་རྟོག་འཛིན་ཆེན་པོ་སྟེ། །དེ་ཉིད་དམ་པར་<milestone unit="line" n="332.2"/>གྱུར་མ་ཡིན། །མ་བརྟགས་མ་བསམས་མཉམ་པ་ཉིད། །དག་པའི་དོན་ལ་དེར་གནས་པ། །མ་བཅོས་རྣམ་དག་རྒྱ་མཚོའི་གླིང་། །ཡོན་ཏན་དཔག་མེད་དབྱེར་མེད་ཀློང་། །ཇི་བཞིན་དོན་ཆེན་མཉམ་པ་ལ། །གང་ཡང་<milestone unit="line" n="332.3"/>མེད་དེ་སྣ་ཚོགས་འབྱུང་། །ཀློང་ཡངས་ཆུ་བོ་རྒྱ་མཚོ་སྦྱིན། །ཅིར་ཡང་སྣང་ལ་གཅིག་ཏུ་འདུས། །ཨེ་མ་དཔག་མེད་རྒྱས་པའི་མཐའ། །ནམ་མཁའི་མཐའ་དང་མཉམ་སྦྱོར་ཞིང་། །འདའ་བར་དཀའ་བའི་དམ་ཚིག་<milestone unit="line" n="332.4"/>མཆོག །མཉམ་ལ་མཉམ་པར་རབ་སྦྱོར་ཞིང་། །མཉམ་པ་ཉིད་ལས་འདའ་མི་རུང་། །གལ་ཏེ་འདས་ན་འཚིག་འགྱུར་ཞིང་། །རྡོ་རྗེ་སེམས་དཔའ་ཉིད་ཀྱང་ལྡང་། །འཇིགས་པ་ཆེན་པོ་ད་ལ་འོང་། །བདུད་དང་གནོད་<milestone unit="line" n="332.5"/>སྤྱིན་སྲིན་པོ་དང་། །མཁའ་འགྲོ་ཡི་དགས་ཤ་ཟ་སོགས། །མ་རྟོགས་དོན་ཕྱིར་དེ་ལ་ལྡང་། །འོན་ཀྱང་དུག་དང་བདུད་རྩི་ལྟར། །གཅིག་ལས་དུ་མར་སྣང་བའི་ཕྱིར། །ངོ་བོ་བརྟགས་མཐའ་དང་བྲལ། །གང་ཡང་ཡོད་<milestone unit="line" n="332.6"/>པ་མ་ཡིན་ཡོད། །ཡོད་མེད་མཐའ་ལས་མ་འདས་ན། །དམ་པའི་དོན་དེ་རྙེད་མི་འགྱུར། །གང་ཡང་འདི་ལ་མ་གནས་ན། །མ་བཅོས་དོན་ལ་གནས་པའི་མཆོག །འདུ་འབྲལ་མེད་པ་དོན་གྱི་གཟུངས། །མཁའ་འགྲོ་ལ་<milestone unit="page" n="333"/><milestone unit="line" n="333.1"/>༄༅། །གསང་ཐིག་ལེ་མཆོག །མཁའ་ལྟར་གནས་པའི་དོན་གོ་བས། །གཙོ་བའི་ཆུ་བོ་མཐའ་ལས་འདས། །གང་ཡང་དང་བླང་དོར་བ་མེད། །གནས་དམིགས་འགྲོ་འོང་ལས་གྲོལ་བ། །དམ་པའི་དོན་ཆེན་ནམ་<milestone unit="line" n="333.2"/>མཁའ་འདྲ། །དོན་ལ་དེ་ལྟར་གནས་པ་གཅེས། །ཞེས་གསུངས་སོ། །བྱང་ཆུབ་ཀྱི་སེམས་ནམ་མཁའ་རྒྱ་མཚོ་ཆེན་པོའི་རྒྱུད་ལས། ཐིག་ལེ་དོན་ལ་མི་འདའ་བའི་ལེའུ་སྟེ་བཅུ་གཅིག་པའོ།། །།ཀྱེ་སེམས་དཔའ་<milestone unit="line" n="333.3"/>ཆེན་པོ། དབྱིངས་དང་འདུ་འབྲལ་མེད་པའི་སྐུ། །བདེ་ཆེན་ཐམས་ཅད་མཁྱེན་པའི་ཐུགས། །མ་བསྒྲགས་གོ་བའི་གསུང་མཆོག་སྟེ། །རྣམ་དག་བདེ་ཆེན་ངང་ལ་གནས། །མཉམ་ཉིད་ཀུན་བཟང་ཉིད་ཀྱི་<milestone unit="line" n="333.4"/>དབྱིངས། །བདེ་གཤེགས་གསུང་སྒྲ་ཀུན་ལ་སོགས། །མཁའ་ལྟར་གནས་པས་ཨ་རབ་བདེ། །རྫོགས་ཆེན་མ་བགྲོད་ཕྱིན་པའི་ལམ། །བྱར་མེད་བདེ་ཆེན་ལྷུན་རྫོགས་དབྱིངས། །ཐེག་པ་ཐ་དད་རིམ་སྣང་བ། །མ་<milestone unit="line" n="333.5"/>འདྲེས་ཡོངས་རྫོགས་བདེ་བའི་ལམ། །རྒྱལ་ཐབས་སྦྱི་བླུགས་ཀུན་གྱི་རྟོག ཁོརྐོས་བྱའི་ཤེས་བྱ་ཀུན་གྱི་གཞི། །ཀུན་གཞི་རྫོགས་ཆེན་མཉམ་པའི་མཁའི། །རྣམ་ཤེས་ནམ་མཁའི་མཐའ་དང་མཉམ། །བདེ་ཆེན་རྣམ་<milestone unit="line" n="333.6"/>དག་བྱང་ཆུབ་དབྱིངས། །བླ་མེད་འབྱེད་པ་མེད་པའི་ས། །ཀུན་བཟང་རང་བྱུང་བཅོམ་ལྡན་འདས། །གཅིག་བུ་རྒྱལ་པའི་རྗེ་བཙུན་མཆོག །སྐུ་གསུང་ཐུགས་ཀྱི་ཕྱག་རྒྱའི་མཆོག །བླ་ན་མེད་པའི་མཆོག་ལ་<milestone unit="page" n="334"/><milestone unit="line" n="334.1"/>གནས། །ཆོས་དབྱིངས་མ་སྐྱེས་ཀུན་འབྱུང་བས། །རིག་པ་རྒྱ་མཚོ་ལྷུན་གྱིས་གྲུབ། །ལྷུན་རྫོགས་བྱང་ཆུབ་སེམས་ཀྱི་དབྱིངས། །མི་གནས་འབྲས་བུའི་ངོ་བོར་གནས། །ཟླ་རྒྱས་ལྟ་བུར་འཕེལ་འགྲིབ་མེད། །ཡེ་ནས་<milestone unit="line" n="334.2"/>རྒྱ་མཚོ་དབྱིངས་དང་མཚུངས། །སྤྲོ་བསྡུ་ཡེ་ནས་ཇི་བཞིན་ངང་། །བསོད་ནམས་ཡེ་ཤེས་དུས་གཅིག་རྫོགས། །ལྟ་བ་ནམ་མཁའ་ལྟ་བུར་བརྟག །བཏང་སྙོམས་ལྷུན་རྫོགས་ཆོས་ཀྱི་དབྱིངས། །མི་གནས་ནམ་མཁའི་<milestone unit="line" n="334.3"/>རང་བཞིན་ལ། །ཐུགས་རྗེའི་ཆོ་འཕྲུལ་ཡ་མཚན་ཆེ། ཁྱུང་ཆེན་མཁའ་ལ་འཔྱོ་བ་བཞིན། །ཆུ་ཀླུང་ངམ་འགྲོགས་ཉམ་མི་ང་། །བར་སྣང་སྟོང་པ་ལམ་དུ་བདེ། །གང་དུ་དམིགས་པ་དུས་གཅིག་གཅོག །དེ་ཉིད་ཡེ་སྦྱང་<milestone unit="line" n="334.4"/>རྣལ་འབྱོར་ཐུགས། །བྱང་ཆུབ་སྙིང་པོ་ཉིད་རྟོགས་པ། །སངས་རྒྱས་ཡེ་ནས་གྲུབ་པའི་ངང་། །ད་གདོད་བཙལ་དུ་ག་ལ་ཡོད། །རེ་དོགས་མཐའ་ལས་རྣམ་པར་འདས། །དེ་རྟོགས་ཡོན་ཏན་བསམ་ལས་<milestone unit="line" n="334.5"/>འདས། །བདག་གཞན་དོན་ཀུན་ལྷུན་རྫོགས་པ། །སྤྱོད་པ་རྒྱ་མཚོ་བདེར་སྤྱད་ཀྱང་། །མི་གོས་དོགས་མེད་པདྨ་བཞིན། །ཆོས་ཉིད་ཆགས་མེད་རྟོག་གྱུར་ན། །སྤྱད་པས་གང་སྤྱད་ཉམས་པ་མེད། །ཐུགས་རྗེས་སྤྱོད་པ་<milestone unit="line" n="334.6"/>མཐའ་ཡངས་པ། །ཐབས་ཀྱི་སྤྱོདཔདེབཞིནསྤྱོད། །རྣམ་རྟོག་སྤྲོས་བྲལ་འཛིན་མི་མངའ། །མཁའ་མཉམ་རྒྱལ་པོ་རེ་བ་བསྐང་། །ཅི་སྤྱད་ཅི་སྨྲ་གང་འབྱུང་བ། །སྐྱེ་མེད་དབྱིངས་ཀྱི་ཆོ་འཕྲུལ་རྣམས། །བྱང་ཆུབ་<milestone unit="page" n="335"/><milestone unit="line" n="335.1"/>༄༅། །སེམས་ཀྱི་དབྱིངས་ནས་འཕྲོ། །མཁའ་དབྱིངས་རྣམ་དག་ཡངས་པ་ན། །ལྷུན་གྲུབ་རིན་ཆེན་གཞལ་ཡས་ཁང་། །དེ་ལས་རྒྱ་མཚོ་བསམ་ལས་འདས། །རང་ལ་རང་ཉིད་སྐུར་སྟོན་པ། །རྡོ་རྗེ་དབྱིངས་ཀྱི་<milestone unit="line" n="335.2"/>དཀྱིལ་འཁོར་རྣམས། །འགྲོ་དོན་དཀྱིལ་འཁོར་སྣང་བའི་ཕྱིར། །སྣ་ཚོགས་སྐུ་གསུང་ཐུགས་སུ་འཕྲོ། །སྤྲིན་མེད་མཁའ་ལ་གཟའ་སྐར་ལྟར། །རྒྱལ་ཚོགས་བསམ་འདས་ཅིར་ཡང་སྣང་། །མ་སྤངས་རོལ་མཛད་<milestone unit="line" n="335.3"/>ལོངས་སྤྱོད་ལྡན། །རྡོ་རྗེ་སེམས་དཔའ་དཔལ་སྦྱོར་བ། ཁྲེས་རབ་དབྱིངས་ལས་ཕྱག་རྒྱར་གསལ། །ས་ལེ་མཉམ་ལ་མ་འདྲེས་པ། ཁྱད་པར་ཡེ་ཤེས་སྒྱུ་མའི་ཚོགས། །ཀུན་ཏུ་བཟང་པོ་རང་བྱུང་བ། །གཅིག་པུ་མཉམ་<milestone unit="line" n="335.4"/>ཉིད་ཆོས་ཀྱི་སྐུ། །སྐུ་གསུང་ལྷུན་རྫོགས་ཕྱག་རྒྱ་ཆེ། །ཡེ་ནས་ལྷུན་གྲུབ་བྱང་ཆུབ་མཆོག །བླ་མེད་མཆོག་ལ་ཞུགས་པ་ཡིན། །བདག་གཞན་མི་རྟོག་མ་འདྲེས་གསལ། །རྡོ་རྗེ་ཉི་མ་ཤར་བ་བཞིན། །ལྷན་ནེ་གསལ་<milestone unit="line" n="335.5"/>བའི་འོད་དང་ལྡན། །རྣམ་ཐར་དབུ་ཏྲི་ཕྱག་ཤོང་སྟེ། །ཡེ་ཤེས་དྲུག་ལྡན་ཆོས་ཀྱི་དབྱིངས། །སྐར་ཚོགས་བསམ་ཡས་མཁར་འདུས་ལྟར། །བསམ་ཡས་དཀྱིལ་འཁོར་ཆོས་ཀྱི་དབྱིངས། །ཉི་མ་གཟའ་སྐར་ཟིལ་གནོན་<milestone unit="line" n="335.6"/>ལྟར། །ཐེག་དམན་ཟིལ་གནོན་ཡེ་སངས་རྒྱས། །ཀུན་བཟང་རྡོ་རྗེ་སེམས་དཔའ་མཆོག །ཉི་མའི་འོད་སྟོང་འབར་བས་མཛེས། །རྒྱལ་བ་ཀུན་སྟོང་ངོ་བོ་སྟེ། །དཀྱིལ་འཁོར་འོད་ལྔ་ཀུན་གྱི་བདག །ཀུན་གཞི་རྣམ་དག་<milestone unit="page" n="336"/><milestone unit="line" n="336.1"/>ཡེ་ཤེས་ཀློང་། །རང་བྱུང་ཡེ་ཤེས་བཙལ་མེད་ངང་། །སྟོང་ཁམས་ཀུན་སྙོམས་ཐུགས་རྗེ་མཆོག །འགྲོ་བའི་དོན་མཛད་ཀུན་ཏུ་བཟང་། །དབྱེ་གསལ་བླང་དོར་གཉིས་མེད་དོན། །གཅིག་དང་དུམ་རྗུ་ན་་་།འི་<milestone unit="line" n="336.2"/>ཕྱིར། །རྣམ་དག་ཆོས་དབྱིངས་དག་པའི་ངང་། །ཞེས་གསུངས་སོ། །བྱང་ཆུབ་ཀྱི་སེམས་ནམ་མཁའ་རྒྱ་མཚོ་ཆེན་པོའི་རྒྱུད་ལས། འབྱེད་པ་མེད་པའི་ལེའུ་སྟེ་བཅུ་གཉིས་པའོ།། །།ཀྱེ་སེམས་དཔའ་ཆེན་པོ། མི་<milestone unit="line" n="336.3"/>གནས་མི་སྤྱོད་ཡོངས་ཀྱི་ལམ། །མ་རྟོག་རྟོག་པར་བྱེད་པ་མེད། །ཐུག་མེད་དབྱིངས་ལ་བྲི་བ་མེད། །སྐྱེ་མེད་དབྱིངས་ལས་སྐྱེ་བའི་མཆོག །གང་ཡང་མ་ཡིན་ཆོས་ཀྱི་དབྱིངས། ཁམས་གསུམ་རྣམ་དག་སྐྱེ་མེད་<milestone unit="line" n="336.4"/>དབྱིངས། །དབུས་མཐའ་མི་དམིགས་རྟོགས་ལས་འདས། །རྟོག་པའི་གཉན་པོར་མི་རྟོག་སྒོམ། །མི་རྟོག་སྒོམ་པ་རྟོག་པའི་ནད། །ཆོས་དབྱིངས་རྟོག་པ་ལས་འདས་པ། །རྟོག་དང་མི་རྟོག་གཉིས་ཀ་མཐའ། །སྤྲོས་མེད་<milestone unit="line" n="336.5"/>བྱང་ཆུབ་སྙིང་པོ་ནི། །ཀུན་གཞི་རྣམ་དག་ཡེ་ཤེས་ཞིང་། །ཆོས་དབྱིངས་དམ་ཚིག་ལྷ་དང་བདག །ལྟ་སྤྱོད་ལ་སོགས་ཐ་སྙད་རྣམས། །འདུ་ན་ཡེ་ཤེས་བདེ་བའི་ཞིང་། །བུརྙ་སེམས་ཅན་ཡེ་གཅིག་པ། །དབྱིངས་དང་ཡེ་<milestone unit="line" n="336.6"/>ཤེས་ཐ་སྙད་ཙམ། །ངོ་བོ་ཆོས་སྐུ་སྙིང་པོའི་ཚུལ། །ས་ལ་བགྲོད་རྩོལ་ལམ་དང་བྲལ། །ཏིང་འཛིན་བསྐྱེད་ཅིང་དམིགས་པ་མེད། །དམ་ཚིག་བསྲུང་བའི་ཚུལ་དུ་མེད། །རྒྱུ་འབྲས་འདུ་ན་དོན་གཅིག་ལ། །མཁྱེན་ལྡན་<milestone unit="page" n="337"/><milestone unit="line" n="337.1"/>༄༅། །མུན་སེལ་བྱང་ཆུབ་སེམས། །དཀྱིལ་འཁོར་བྱང་ཆུབ་སེམས་ལས་བྱུང་། །སྐྱེ་འགག་མེད་པའི་ངོ་བོ་ལ། །དམིགས་པའི་ཆོ་འཕྲུལ་རྒྱུན་མི་འཆད། །མཐུན་འཇུག་སྤྱོད་པ་ཀུན་མཛད་ཀྱང་། །སྙིང་པོ་དོན་<milestone unit="line" n="337.2"/>ལ་གཡོ་བ་མེད། །བདག་གཞན་དོན་ཀུན་འགྲུབ་འགྱུར་ཡང་། །ཐུགས་རྗེ་འགྲོ་དོན་ཀུན་ལ་བདལ། །མིག་ཚིག་སྒྲོལ་མས་དོན་མཚོན་པ། །རྣམ་གྲངས་བསམ་ཡས་བློ་ལ་གནས། །དེ་བཞིན་མཉམ་ཉིད་ངེས་པའི་<milestone unit="line" n="337.3"/>དོན། །མི་ཚོགས་བསམ་ཡས་གཅིག་ཏུ་འདུས། །ཡོད་མེད་རྟག་ཆད་མ་ཡིན་ལ། །བདག་དང་མཚན་མར་འཛིན་པ་མེད། །ཕྱི་ནང་གཟུང་འཛིན་མཐའ་དང་བྲལ། །གང་ཞིག་དེ་ལྟར་རྟོག་བྱེད་པ། །མི་མཁས་བླུན་པོ་ཕྱི་<milestone unit="line" n="337.4"/>རོལ་པ། །སྣང་ཡང་མེད་པར་གང་སྨྲ་བ། །མུ་སྟེགས་ཆད་པའི་ལམ་ཡིན་ནོ། །དེ་ཉིད་དོན་ལ་བློ་ཞན་པ། །སྙིང་པོ་དོན་དང་འགལ་བར་འགྱུར། །གང་ཡང་མ་ཡིན་སྣ་ཚོགས་པ། །འབྱུང་ཕྱིར་ཡེ་ཤེས་ཆོས་དབྱིངས་<milestone unit="line" n="337.5"/>མཆོག །སྙིང་པོ་བྱང་ཆུབ་བཅོམ་མེད་ལམ། །འདུ་ན་དོན་རྟོགས་རྫོགས་ཆེན་པ། །རྣམ་དག་གྲུབ་པ་རྟོག་མེད་མཁའ། །རེ་དོགས་མེད་པས་དབྱིངས་ཉིད་གསལ། །འབྲས་བུ་བཙལ་བས་གྲུབ་མཐའ་མེད། །ཀུན་གཞི་<milestone unit="line" n="337.6"/>ཡེ་ཤེས་ཆོས་ཀྱི་དབྱིངས། །ཡེ་ནས་སརྦ་བུདྷ་ལ། །གང་ནས་སུ་ལ་གསོལ་བ་འདེབས། །ཉམ་ཐག་བཙལ་བས་གྲུབ་པ་མེད། །ཆོས་ཉིད་ཆོས་འཚོལ་ག་ལ་རྙེད། །བུདྷ་ཉིད་ལ་བྲདྷ་ཚོལ། །རྒྱ་མཚོ་དབྱིངས་ནས་སྨིག་<milestone unit="page" n="338"/><milestone unit="line" n="338.1"/>སྒྱུ་རྙེད། །བཙལ་བས་མི་རྙེད་ངལ་དོན་ཆུང་། །ཡེ་ནས་བྱང་ཆུབ་སྙིང་པོ་ལས། །བཙལ་ཞིང་དོན་མཐའ་སེམས་ལ་ཐུག །ཏིང་འཛིན་བྱང་ཆུབ་སེམས་ལ་གསལ། །བརྟགས་ན་བདག་ཉིད་བུདྷ་དབྱིངས། །མཉམ་ཉིད་<milestone unit="line" n="338.2"/>ཆོས་སྐུ་མཆོག་ཉིད་གཏེར། །གསང་བའི་དཀྱིལ་འཁོར་རྨད་བྱུང་བ། །སྙིང་པོ་དོན་མཆོག་དབྱིངས་ལ་འདུས། །བསོད་ནམས་ཡེ་ཤེས་ལྷུན་རྫོགས་པ། །མཚན་དང་དཔེ་བྱད་ཡེ་ཤེས་འདས། །ཆོས་ཉིད་ཁྱབ་བདལ་<milestone unit="line" n="338.3"/>སྙོམས་པའི་མགོན། །ཡེ་ནས་བྱང་ཆུབ་སྙིང་པོའི་དོན། །རྒྱལ་བ་ཉིད་དང་དགོངས་བ་གཅིག །མཉེས་ལྡན་དངོས་གྲུབ་བརྗོད་མི་ལང་། །འཇིག་རྟེན་ཉི་མས་གསལ་བྱེད་ལྟར། །མ་ལུས་སྣང་བྱེད་ཐེག་པའི་མཆོག །རྒྱ་<milestone unit="line" n="338.4"/>མཚོ་ཨུ་དུམ་ཝ་ར་བཞིན། །བྱང་ཆུབ་སེམས་ལྡན་དོན་རྟོགས་ན། །མི་གཏོང་ཏིང་འཛིན་གོམས་པ་འགྲུབ། །ཆགས་སྡང་བླང་དོར་བློ་སྐྱེས་ཏེ། །འཁྲུལ་སེམས་རྐྱེན་གྱིས་འཁྲོས་འགྱུར་ན། །བྱང་ཆུབ་དོན་ལས་འགལ་<milestone unit="line" n="338.5"/>བའི་ཕྱིར། །སྐད་ཅིག་གྲུབ་པའི་རྒྱུ་ཉིད་ལ། །ལོག་རྟོག་གསོ་ཞུག་འཁྲོས་པས་བརླག །འབད་ཐག་ཆད་འགྱུར་འགྲུབ་མི་འགྱུར། །བློ་ལྡན་འགྱོད་པ་སྐྱེས་གྱུར་ན། །རང་སེམས་དཔང་བཙུགས་མ་གཏོང་བས། །བྱང་<milestone unit="line" n="338.6"/>ཆུབ་སེམས་མཆོག་བློ་ལ་ཤར། །བསྐལ་པར་བསགས་པའི་མུན་ནག་ཉིད། །རིག་པའི་རྒྱལ་པོ་ཉི་ཟེར་གྱིས། །སྐད་ཅིག་ཉིད་ཀྱིས་སེལ་བར་འགྱུར། །བླུན་རྨོངས་སེམས་རྒྱུད་ཐ་དད་པ། །བདག་གཞན་པ་ཡི་སེམས་<milestone unit="page" n="339"/><milestone unit="line" n="339.1"/>༄༅། །རྒྱུད་ཀུན། །རྒྱལ་བའི་སྐུ་རུ་གཅིག་པ་ལ། །འཁྲུལ་པས་སོ་སོར་བརྟགས་མཐོང་ནོར། །ཡེ་ཤེས་སྒྱུ་མ་རྒྱལ་བ་དང་། །ལོག་རྟོག་འཁོར་བའི་སེམས་ཅན་འདུ། །བརྟགས་པས་ཐ་དད་སྣང་བ་ཡང་། །དོན་<milestone unit="line" n="339.2"/>དམ་དབྱིངས་སུ་ཡོངས་ཀྱིས་མཉམ། །ཞེས་གསུངས་སོ། །བྱང་ཆུབ་ཀྱི་སེམས་ནམ་མཁའ་རྒྱ་མཚོ་ཆེན་པོའི་རྒྱུད་ལས། སྒོམ་ཞིང་བསམ་དུ་མེད་པའི་ལེའུ་སྟེ་བཅུ་གསུམ་པའོ།། །།ཀྱེ་སེམས་དཔའ་ཆེན་པོ། གང་<milestone unit="line" n="339.3"/>ལ་མི་གནས་མྱ་ངན་འདས། །ཡེ་ནས་བྱང་ཆུབ་སྙིང་པོ་ལ། །རང་སེམས་བྲདྷ་མངོན་སུམ་པ། །གཞན་དུ་བཙལ་བ་རྡུལ་ཡང་མེད། །འགྲོ་བ་སྐལ་ལྡན་རྣམས་དོན་དུ། །མི་སྒྲུབ་གཞག་པ་ཉིད་དུའང་མེད། །ཆོས་<milestone unit="line" n="339.4"/>དབྱིངས་དམ་པའི་དོན་རིག་ན། །ཀུན་ལ་ཁྱབ་པའི་ཐུགས་རྗེ་འབྱུང་། །སྒྱུ་མ་ཐབས་མཁས་ཏིང་འཛིན་གྱིས། །འགྲོ་དོན་སྤྱོད་པ་སྣ་ཚོགས་སྟོན། །བདག་གཞན་སྤྱོད་པ་མི་འབྱེད་ཕྱིར། །འདུ་ན་དོན་གཅིག་དྷརྨའི་<milestone unit="line" n="339.5"/>སྐུ། །དྷརྨ་ཀྭ་ཡ་སྐྱེ་ན་རྟོག་པ་ཡིས། །སྐྱེ་བའི་ཆོ་འཕྲུལ་ཅིར་ཡང་བསྟན། །མཛད་པ་བཅུ་གཉིས་དོན་སྟོན་པ། །ཅིར་ཡང་འགྱུར་བ་མེད་པ་སྤྲུལ་པའི་སྐུ། །ཐུགས་རྗེ་ཆོ་འཕྲུལ་ཅིར་ཡང་གསལ། །ཐུགས་རྗེས་གདུལ་བྱ་<milestone unit="line" n="339.6"/>ཀུན་འདུལ་བ། །སྒྱུ་མའི་རློམ་སེམས་ཀུན་དང་བྲལ། །རྒྱ་བའི་དགོངས་པ་ཇི་སྙེད་པ། །རངབཞིན མབཅོསདེབཞིནཉིད། །དྷརྨ་སརྦ་སྒྱུ་མ་ལྟ་བུའི་ཕྱིར། །ཏིང་འཛིན་སྒྱུ་མ་སྣ་ཚོགས་རྣམས། །གང་དུའང་མི་<milestone unit="page" n="340"/><milestone unit="line" n="340.1"/>དམིགས་ཉེས་པ་མེད། །རང་བྱུང་རྨད་གྲགས་སྙིང་པོ་ནི། །གང་ལྟར་བསྟན་ཀྱང་འགྱུར་མེད་ངང་། །ཕྱི་ནང་མ་ལུས་གཟུགས་རྣམས་ནི། །སྐུ་མཆོག་བརྒྱན་གྱི་འཁོར་ལོར་རྫོགས། །སྒྲ་སྐད་བསམ་ཡས་མ་ལུས་པ ཡེ་<milestone unit="line" n="340.2"/>ནས་སྤྲོས་མེད་གསུང་གི་མཆོག །ཐམས་ཅད་དབྱིངས་སུ་རོ་གཅིག་པ། །ཐུགས་མཆོག་མི་ཟད་རྒྱན་གྱི་མཆོག །སྲིད་དྲི་མཉམ་སྦྱོར་མི་གཡོ་བ། །ཆོས་སྐུ་སྙིང་པོ་བྱང་ཆུབ་མཆོག །གསང་སྔགས་དབང་ཕྱུག་གོ་འཕང་<milestone unit="line" n="340.3"/>ལྡན། །མན་ངག་གསང་བའི་དོན་མེད་པར། །དྲེགས་ལྡན་ང་རྒྱལ་ཆེ་བའི་ས། །རང་གི་ལྟ་བ་མཐོང་འདོད་པས། །གཏི་མུག་འཐིབས་པ་ཟོན་མེད་པས། །ཡས་བཞག་བཙན་ཐབས་དྲིགས་པ་ཡིས། །བླ་མེད་གཞལ་<milestone unit="line" n="340.4"/>ཡས་འཕགས་འདོད་པས། །བརྙས་སེམས་མཉམ་ལས་འགལ་བའི་ཕྱིར། །ལྟ་སྤྱོད་བདུད་ཀྱི་ལས་སུ་འགྱུར། །མཐོ་དམན་རློམ་སེམས་མཉམ་པའི་བཅུགས། །མཁས་པ་དོན་གྱི་ལུང་བཞིན་དུ། །སྐྱོན་ལྡན་དགེ་རྩ་<milestone unit="line" n="340.5"/>ཁྱད་པར་འཕགས། །ཚིག་ལ་མཁས་པ་ཉིད་ཡིན་ཀྱང་། །ཕྱལ་འགྱུར་བྱང་ཆུབ་སེམས་སྤང་ན། །རྡོ་རྗེ་ལྟ་བུར་གྲུབ་འདོད་པ། །ལོག་འདྲེན་གསོག་ཅན་བདེན་སྨྲས་ཀྱང་། །འཁྲུལ་སེམས་ལོག་འདྲེན་དབང་དུ་<milestone unit="line" n="340.6"/>འགྱུར། །གསང་སྔགས་རྒྱ་མཚོ་སྒོ་ཡངས་ཞེས། །རྒྱལ་བའི་སྐུ་བསླུས་སླར་ལོག་པ། །བདུད་རྩི་དུག་ཏུ་འགྱུར་བ་དེ། །ལུས་སེམས་རྡུལ་དུ་གྱུར་པ་ཡིས། །དམྱལ་བར་ངེས་འགྲོ་སྙིང་རེ་རྗེ། །དེ་བས་དམ་པའི་ལུང་<milestone unit="page" n="341"/><milestone unit="line" n="341.1"/>༄༅། །བསྟན་པས། །ངེས་པའི་དོན་ལ་རྩེ་གཅིག་པས། །མཉམ་པའི་གདང་ལས་མ་གཡོས་པ། །བྱང་ཆུབ་ཆེན་པོའི་རླུད་ལ་གནས། །བདེ་བཙལ་མེད་པའི་དོན་གསལ་ཞིང་། །ཚད་མེད་དོན་ལྡན་རྣལ་འབྱོར་<milestone unit="line" n="341.2"/>པས། །དོན་གཞི་མ་བཙལ་གྲུབ་འདོད་པ། །བྱ་བྲལ་ལྷུན་གྲུབ་ངང་ལ་གནས། །གང་ལ་མི་ཆགས་མི་སྣང་ཞིང་། །མཉམ་པ་ཉིད་ལས་མི་འདའ་བ། །རྒྱལ་བའི་སྲས་པོ་ངོ་མཚར་ཆེ། །རིག་པ་འཛིན་པའི་དོན་ལ་<milestone unit="line" n="341.3"/>གནས། །དེ་ཡིས་སེམས་ཀྱི་དོན་བལྟས་པས། །མཐོང་བ་མེད་པའི་དོན་ལ་གནས། །གང་ཞིག་དད་ལྡན་སྟོང་པ་དེ། །ཐེག་མཆོག་རིགས་སུ་ངེས་པ་དང་། །མ་རྨོངས་ལྷག་པའི་དོན་ཤེས་ལས། །གཞན་དུ་བརྗོད་ན་<milestone unit="line" n="341.4"/>ཚིག་པར་འགྱུར། །ཞེས་གསུངས་སོ། །བྱང་ཆུབ་ཀྱི་སེམས་ནམ་མཁའ་རྒྱ་མཚོ་ཆེན་པོའི་རྒྱུད་ལས། དོན་དང་མཚན་མ་བསྟན་པའི་ལེའུ་སྟེ་བཅུ་བཞི་པའོ།། །།ཀྱེ་སེམས་དཔའ་ཆེན་པོ། མ་བཅོས་མ་བྱས་དག་པ་<milestone unit="line" n="341.5"/>ལ། །གདོད་མེད་རྩོལ་བ་ཡེ་ནས་མེད། །མེད་པའི་རྒྱུད་ལས་ཡོད་གསལ་བ། །མ་མཐོང་འདྲེས་པའི་དཀྱིལ་འཁོར་མཆོག །དང་པོ་མེད་པའི་རྒྱུ་ཡིན་ན། །དེ་ལ་རྟོག་པའི་རྫས་ཅི་ཡོད། །དེ་བས་དམ་པའི་ལུང་ཉིད་<milestone unit="line" n="341.6"/>ལ། །རྟོག་གེས་སྤྱད་པར་མི་འགྲུབ་སྟེ། །རང་གི་དོན་ཡང་ཉམས་གྱུར་ཕྱིར། །བརྟག་ཅིང་སྤྱད་པར་མི་བྱའོ། །ཡོད་མེད་དག་ལ་རབ་བརྟགས་པས། །སྟོང་པས་དོན་ལ་མཇལ་འདོད་པ། །ཞོ་འདོད་རྭ་ལ་འཇོ་བ་<milestone unit="page" n="342"/><milestone unit="line" n="342.1"/>བཞིན། །འགྲུབ་པར་མི་འགྱུར་རང་རྒྱུད་རླག །ཇི་ལྟར་ཉི་མའི་འོད་ཟེར་ལ། །མིག་གིས་བརྟག་པར་མི་ནུས་ཀྱིས། །དེ་ཉིད་མུན་པ་སྣང་བ་ལྟར། །ཨེ་མ་རབ་ཏུ་གསང་བ་ཡིས། །བདག་གི་པདྨ་རྡོ་རྗེ་འདི། །མ་ཡིན་དེ་<milestone unit="line" n="342.2"/>ཉིད་བདག་གི་བུ། །རིགས་འདི་མ་བཅོས་དེ་ལྟ་བུ། །གསང་སྔགས་རྒྱ་མཚོ་ཆེན་པོ་འདི། །ལུང་དང་རིག་པ་རྟོག་པ་དང་། །དཔེ་དང་ཚད་མ་གཏན་ཚིགས་དང་། །རྗེས་སུ་དཔགས་པའི་ཤེས་རབ་ཀྱིས། །རྟོག་པར་ནུས་<milestone unit="line" n="342.3"/>པ་མ་ཡིན་ཏེ། །དངོས་གྲུབ་རླབས་ཆེན་འཁྲིགས་པ་ཅན། །བསམ་ཡས་གཏིང་ནི་དཔག་དཀའ་བ། །ལུང་དང་མན་ངག་ཐེབ་པས་གྲུབ། །དམན་པས་མི་འགྲུབ་ངལ་འགྱུར་ཏེ། །དོན་མེད་མཚན་མ་གཡེང་བའི་<milestone unit="line" n="342.4"/>རྒྱུ། །རྟོག་མེད་བློ་ངན་ཕུང་བར་འགྱུར། །དེ་ཕྱིར་ཀུན་གྱི་སྤྱོད་ཡུལ་མིན། །རྡོ་རྗེ་རིགས་པ་འཛིན་པའི་སྲས། །ལྷུན་གྱིས་གྲུབ་པའི་སྤྱོད་ཡུལ་ཏེ། །ཇི་ལྟར་ནོར་བུ་རིན་ཆེན་དང་། །ནམ་མཁའི་རྒྱལ་པོ་འདྲ་བའོ། །ཨེ་མ་<milestone unit="line" n="342.5"/>རབ་ཏུ་གསང་བ་ཡི། །དམ་པའི་སྤྱོད་ཡུལ་ཟབ་ཅིང་ཕྲ། །གཟུང་དུ་མེད་ལ་བརྗོད་དང་བྲལ། །འདི་ཞེས་བསྟན་དུ་ག་ལ་ཡོད། །ཨེ་མ་བྱ་བཙལ་མེད་པ་ལ། །བཙལ་བས་ཆུ་བོས་འབོགས་བྱེད་པ། །རབ་ཏུ་བཅིངས་<milestone unit="line" n="342.6"/>པས་དམ་བཅིངས་པ། །རྩོལ་བ་དོན་མེད་ངལ་བའི་རྒྱུ། །ཨེ་མ་ཧོ་ལྷུན་གྲུབ་སྙིང་པོ་ལ། ཁྲུས་དང་གཙང་སྤྲ་བྱ་མི་དགོས། །དཀའ་ཐུབ་སྤྱད་པའང་མི་དགོས་ཏེ། །དོན་དམ་བདེ་ཆེན་ལྷུན་གྲུབ་ངང་། །ཨེ་མ་ཉི་མའི་<milestone unit="page" n="343"/><milestone unit="line" n="343.1"/>༄༅། །སྙིང་པོ་ལ། །ཡེ་ནས་མུན་པ་མ་གྲུབ་ཕྱིར། །བཙལ་མེད་བདེ་ཆེན་སྙིང་པོ་ལ། །མཐའ་ཡི་མུན་པ་ཡེ་ནས་མེད། །ཨེ་མ་ཧོ་དོན་གྱིས་དོན་བཙལ་བས། །དོན་ལ་བརྟག་མེད་དེ་བཞིན་ཉིད། །དེ་ཕྱིར་རྙེད་<milestone unit="line" n="343.2"/>པའི་གནས་མེད་དེ། །མཁའ་ལ་འདུད་ལྟར་གཏིང་དཔག་དཀའ། །ཨེ་མའོ་བདེ་ཆེན་སྙིང་པོ་ལ། །སྒྲོ་སྐུར་ཆེད་བྱས་དོན་གྱིས་ཚོལ། །བཙལ་བས་མ་རྙེད་རང་ལ་ཐུག །རང་ཡང་དེ་བཞིན་ཉིད་ཀྱིས་ཞི། །ཨེ་མཧོ་རྒྱལ་<milestone unit="line" n="343.3"/>བའི་སྤྱོད་ཡུལ་འདི། །སུས་ཀྱང་མ་སྦས་རང་བཞིན་གསང་། །ནམ་མཁའི་མཐའ་ལྟར་དབྱེར་མེད་པར། །ཉི་མ་སྒྲིབ་མེད་ཇི་བཞིན་ནོ། །ཨེ་མཧོ་ངོ་མཚར་རྨད་ཀྱིས་ཆོས་། །ཀུན་ལ་གནས་ལ་རང་བཞིན་<milestone unit="line" n="343.4"/>གསང་། །མཉམ་ཉིད་རིག་པའི་སྤྱོད་ཡུལ་ཏེ། །སྐྱེས་བུ་བློ་བཙལ་རབ་ཀྱིས་རྟོགས། །ཨེ་མཧོ་ནམ་མཁའ་དག་པའི་མཐའ། །མཁའ་ལྟར་ཉི་སྣང་ཀུན་ལ་ཁྱབ། །སྤྲོས་མེད་ཉི་མའི་སྙིང་པོ་ལ། །རྣམ་རྟོག་མུན་པས་ག་<milestone unit="line" n="343.5"/>ལ་འགྲིབ། །ཨེ་མཧོ་སྟོང་ཉིད་བྱང་ཆུབ་སེམས། །མ་བཅོས་ཀུན་གཞི་གཞལ་ཡས་སུ། །ཉི་མ་སྟོང་གི་དཀྱིལ་འཁོར་ཤར། །ཀུན་ལ་ཁྱབ་ཅིང་ཡོངས་སུ་སྣུབས། །མ་བཅོས་སྤྲོས་མེད་ཐིག་ལེ་ལས། །འདོད་པའི་ཡོན་<milestone unit="line" n="343.6"/>ཏན་རོལ་འབྱུང་བ། །ཅིར་ཡང་སྣང་ལ་གང་དུའང་མེད། །བྱང་ཆུབ་གཡུང་དྲུང་འགྱུར་བ་མེད། །སྙིང་པོའི་སྙིང་པོ་ཐེག་པའི་རྩེ། །མི་འགྱུར་མི་ཤིགས་རྡོ་རྗེའི་དོན། །དཔའ་བོ་གཡུལ་ལས་བཟློག་པའི་མཆོག །མི་<milestone unit="page" n="344"/><milestone unit="line" n="344.1"/>རྣམས་ནམ་མཁའི་མཐའ་དང་བྲལ། །ཡངས་ཤིང་ཆེ་བའི་ཆོས་ཆེན་པོ། །ཆུང་ངུ་རྣམས་ཀྱི་གཉེན་པོ་མཆོག །ཇི་ལྟར་གཅན་གཟན་རྒྱལ་པོ་ལྟ། །ཆུང་ངུ་ཟིལ་གནོན་སྟོབས་པོ་ཆེ། །འཁྲུལ་པས་སྣ་ཚོགས་བརྟག་པ་<milestone unit="line" n="344.2"/>ཡང་། །དྲང་བའི་དོན་ལས་མ་རྟོགས་པ། །ངེས་པའི་དོན་དུ་གཅིག་ལས་མེད། །གཅིག་པོ་མཐའ་བྲལ་ནམ་མཁའི་ངང་། །འགྱུར་མེད་མ་ཆགས་པདྨ་འདྲ། །སྙིང་པོ་དེ་ལ་འདའ་བ་མེད། །ཅེས་གསུངས་སོ། །བྱང་ཆུབ་<milestone unit="line" n="344.3"/>ཀྱི་སེམས་ནམ་མཁའ་རྒྱ་མཚོ་ཆེན་པོའི་རྒྱུད་ལས། ཁྱད་པར་ཆེན་པོའི་ལེའུ་སྟེ་བཅོ་ལྔ་པའོ།། །།ཀྱེ་སེམས་དཔའ་ཆེན་པོ། ཆོས་སྐུ་སྐྱེ་མེད་མྱ་ངན་འདས། །འཁོར་བ་སྤོང་ལེན་མཐའ་ལས་འདས། །ང་<milestone unit="line" n="344.4"/>མེད་བདག་བྲལ་མཉམ་པའི་ཐུགས། །རིན་ཆེན་གཏེར་འདུས་རྒྱལ་བའི་སྐུ། །མ་སྤངས་མ་བསྒྲུབས་མཁའ་ལྟར་གནས། ཁམས་ཏྲི་བརྟགས་པས་སེམས་ཀྱི་དབྱིངས། །སྣ་ཚོགས་རང་བཞིན་དབྱེ་བ་མེད། །རྒྱ་མ་ཚོའི<milestone unit="line" n="344.5"/>རླབས་ལྟར་གཡོ་བ་འབྱུང་། །ཆོས་དབྱིངས་སྐྱེ་མེད་ཡུལ་གྱི་ངང་། །ཕྱག་རྒྱ་སྐྱེ་བའི་ཆོ་འཕྲུལ་ཅན། །འཁོར་བ་བཅོས་མེད་དགོངས་པའི་ཕྱིར། །རང་བྱུང་དབྱིངས་ལས་མ་གཡོས་ཀྱང་། །ཡོངས་ལ་ཁྱབ་པའི་ཐུགས་<milestone unit="line" n="344.6"/>འབྱུང་། །ང་མེད་བདག་དང་འདུ་འབྲལ་མེད། །དོན་དམ་དབྱིངས་ཉིད་རྫོགས་པ་ཆེ། །སྙིང་པོ་ཉི་མ་འོདཀྱིམཆོག །སྐུགསུང་ཐུགས་ཀྱི་འཁོར་ལོ་ཅན། །ཐམས་ཅད་དབྱེར་མེད་རྒྱ་མཚོ་འདྲ། །འདུ་འབྲལ་མེད་པའི་<milestone unit="page" n="345"/><milestone unit="line" n="345.1"/>༄༅། །ཞིང་མཆོག་ན། །ཆོ་འཕྲུལ་མཚན་མའི་འཁོར་ལོ་ཅན། །བརྟགས་པས་བདག་ཉིད་རོལ་པའི་ངང་། །འཆི་མེད་བདུད་རྩི་སྨན་གྱི་མཆོག །རང་ལ་རྫོགས་པས་བཙལ་མི་དགོས། ཁུ་གཅིག་ཆོས་<milestone unit="line" n="345.2"/>དབྱིངས་མཉམ་པའི་ངང་། །རང་བཞིན་སེམས་ཉིད་གསལ་བའི་དབྱིངས། །སྣང་སྲིད་འཁྲུལ་འཁོར་རྒྱལ་བའི་ཡབ། །ཞེན་མེད་སེམས་ཉིད་ཡུམ་གྱི་མཆོག །འདུ་ན་ང་ལ་མི་གནས་པས། །ཐབས་དང་ཤེས་རབ་<milestone unit="line" n="345.3"/>འབྲེལ་བར་གནས། །ཕྱག་རྒྱའི་རོལ་པ་བསམ་མི་ཁྱབ། །རང་བཞིན་མེད་ལས་ཅིར་ཡང་སྣང་། །བྱང་ཆུབ་ངང་དུ་ཀུན་འདུས་པ། །མཁའ་དབྱིངས་རྣམ་དག་རྒྱ་མཚོ་འདྲ། །འབྱུང་བའི་སྐར་ཚོགས་བསམ་མི་<milestone unit="line" n="345.4"/>ཁྱབ། །མཁའ་མཉམ་དབང་ཕྱུག་རྒྱལ་པོའི་ཐུགས། །ཡོན་ཏན་རྒྱལ་ཆོག་ཀུན་གྱི་ངང་། །བདག་མེད་ཕྱོགས་བྲལ་ཆོས་དབྱིངས་མཁའ། །སེམས་ཅན་རྣམས་ལ་མི་གཉིས་ཀྱང་། །ཐུགས་རྗེས་འགྲོ་དྲུག་གནས་ནས་<milestone unit="line" n="345.5"/>སྒྲོལ། །མཐོ་དམན་མེད་པར་ཡོངས་ལ་བདལ། །ཆོས་ཉིད་ནམ་མཁའ་དྲི་མེད་ཀློང་། །སྲིད་གསུམ་འགྲན་ཟླ་མེད་པའི་མཆོག །གང་ལའང་མི་གཡོ་འགྱུར་བ་མེད། །གང་ལའང་བསམ་པ་ཀུན་དང་བྲལ། །འདི་ཞེས་<milestone unit="line" n="345.6"/>བསམ་པའི་རིགས་དང་བྲལ། །གཅིག་ལ་གཅིག་པའི་མཐའ་དང་བྲལ། །རིགས་དང་ཕྱོགས་སུ་གཟུང་དུ་མེད། །མཉམ་རྫོགས་ལྷུན་གྱི་སྐུ་མངའ་ཞིང་། །རིགས་མེད་བདག་ཉིད་ཆེན་པོ་མཆོག །མཉམ་ཉིད་མཁའ་ལ་<milestone unit="page" n="346"/><milestone unit="line" n="346.1"/>རོལ་བའི་སྐུ། །མི་གནས་བདེ་ཆེན་མཉམ་ཉིད་རླུད་། །འདི་ལ་རྟག་དང་ཆད་པ་མེད། །ཡོད་མེད་ཕྱོགས་རིས་གཟུང་མེད་ཅིང་། །འཛིན་པ་མེད་དེ་དེ་བཞིན་ཉིད། །ཆོས་བརྒྱད་སྙོམས་པར་དོན་གསལ་བ། །ཡེ་ནས་<milestone unit="line" n="346.2"/>མཉམ་པའི་དོན་རིག་པའོ། །གསང་སྔགས་རྡོ་རྗེ་ནམ་མཁའ་ཆེ། །ཀུན་གྱི་སྤྱོད་ཡུལ་མ་ཡིན་ཏེ། །གསང་ཆེན་བརྟག་དཀའ་ཐུན་མོང་མིན། །རྡོ་རྗེ་སེམས་དཔའི་སྤྱོད་ཡུལ་ཏེ། །གནས་ནི་ནམ་མཁའི་དབྱིངས་ལ་<milestone unit="line" n="346.3"/>གནས། ཁྱབ་ནི་སྣང་སྲིད་ཀུན་ལ་ཁྱབ། །ཡོད་ནི་རྡུལ་ཡང་མེད་པ་སྟེ། །བསྟན་ནི་ཀུན་ལ་མཐུན་པར་བསྟན། །འབྲས་བུ་བཙལ་བ་མེད་པར་ཐུག །སྐུ་ནི་སྙིང་པོ་བྱང་ཆུབ་སྟེ། །གསུང་ནི་ངོ་བོ་ནམ་མཁའི་<milestone unit="line" n="346.4"/>གསུང་། །ཐུགས་ནི་སྟོང་ཆེན་མཁའ་ལྟར་བདལ། །ཡོན་ཏན་ནམ་མཁའི་གཏེར་ལྟར་ཆེ། །འཕྲིན་ལས་འཁོར་དུས་གཅིག་བཅོམ། །ཐུགས་རྗེ་འཁོར་བ་ཁྱབ་པར་གཟིགས། །སྐྱོན་བྲལ་ཉག་གཅིག་དབྱིངས་ཀྱི་<milestone unit="line" n="346.5"/>གཏེར། །དབྱིངས་དང་ཡེ་ཤེས་ཐ་སྙད་པས། །མི་གནས་གནས་ལ་གནས་པ་མེད། །ཐུགས་མཐའ་མེད་པའི་ཀློང་ཆེན་མཚོ། །སྤྲོས་བྲལ་མཉམ་ཉིད་ཇི་བཞིན་གཏེར། །མཁའ་ལྟར་གནས་སོ་ཁྱབ་པའི་སྐུ། །འདི་ལྟར་<milestone unit="line" n="346.6"/>རིན་ཆེན་གསེར་གླིང་འདྲ། །ཐམས་ཅད་སྙིང་པོ་བྱང་ཆུབ་སྐུ། །ཟད་མེད་འཕེལ་མེད་འགྲིབ་པ་མེད། །རང་ཐེ་ཇི་ལྟར་འདུལ་བ་བཞིན། །སྣང་བས་ངོ་མཚར་རྨད་དུ་བྱུང་། །ཟབ་མོ་བྱ་བྲལ་རྫོགས་པའི་ལུང་། །བྱ་བྲལ་<milestone unit="page" n="347"/><milestone unit="line" n="347.1"/>༄༅། །ལུང་དང་ཟིན་པའི་ལུང། །སྤྲོས་མེད་ལུང་དང་ཀུན་འདུས་ལུང་། །སྦྱོར་སྒྲོལ་མཉམ་རྟོག་མ་བཅིངས་ལུང་། །མཉམ་ཉིད་རིག་པ་གཏེར་གྱི་ལུང་། །སྐུ་གསུང་ཐུགས་སོགས་ཆོས་ཀུན་གྱི། །ཐོབ་ཟིན་<milestone unit="line" n="347.2"/>མཐོང་ཟིན་སྦྱངས་པ་ཟིན། །མཆོད་དང་ཞུགས་དང་དབང་ཐོབ་པས། །བཙལ་མེད་ཡེ་ནས་བྱས་པའི་ལུང་། །མི་བྱ་མེད་དེ་ཀུན་བཀག་ཅིང་། །སྤྱོད་པས་ལྷུན་གྲུབ་མཉམ་ཉིད་གཏེར། །ཡེ་ཤེས་ཟང་མའི་བདག་ཉིད་<milestone unit="line" n="347.3"/>དེ། །འདི་ནི་བྲརྙ་སརྦ་ཡི། །ལྷུན་གྲུབ་བྱ་བྲལ་རྫོགས་པའི་ལུང་། །ཞེས་གསུངས་སོ། །བྱང་ཆུབ་ཀྱི་སེམས་ནམ་མཁའ་རྒྱ་མཚོ་ཆེན་པོའི་རྒྱུད་ལས། ཚེ་འཕྲུལ་བཙལ་མེད་བྱ་བྲལ་ལུང་གི་ལེའུ་སྟེ་བཅུ་དྲུག་<milestone unit="line" n="347.4"/>པའོ།། །།དེ་ནས་རབ་ཏུ་བཤད་བྱ་བ། །སེམས་དཔའ་ཆེན་པོ་མཁའ་མཉམ་སྐུ། །མཐའ་དབུས་དོན་བྲལ་སྙིང་པོ་དོན། །ངེས་དོན་ངེས་པ་བཤད་བྱའི་ཕྱིར། །ངེས་པ་རྟག་དང་མི་རྟག་པ། །བརྟག་དཀའ་ཉི་ཟེར་ལྟ་<milestone unit="line" n="347.5"/>བུའི་དོན། །གང་ཞིག་ངེས་པར་འགྲུབ་པ་ན། །དེ་ལ་བརྟག་བྱ་མ་གྲུབ་པ། །ཡོད་དང་མེད་ཅེས་ཅི་བྱར་ཡོད། །སྙིང་པོའི་སྙིང་པོ་ཀུན་འདུས་པ། །དེ་ལ་མཐའ་དབུས་བདག་གཞན་མེད། །གང་ཞིག་གང་གིས་མཐོང་མི་<milestone unit="line" n="347.6"/>རུང་། །རྟག་པ་དག་དང་མི་རྟག་པ། །དེ་ཡང་མཚན་མའི་ཐ་སྙད་ཙམ། །ནོར་བུ་རིན་ཆེན་འདོད་དགུའི་མཛོད། །ཅིར་ཡང་མེད་ལ་ཅིར་ཡང་སྣང་། །སྙིང་པོའི་དོན་ལས་གང་འདའ་བ། །རྒྱལ་བའང་ཐན་པས་བརླག་<milestone unit="page" n="348"/><milestone unit="line" n="348.1"/>འགྱུར་ན། །ས་སྦྱོང་སེམས་དཔའ་སྨོས་ཅི་དགོས། །ཀྱེ་སེམས་དཔའ་ཆེན་པོ། གཅིག་དང་ཐ་དད་གང་བརྟགས་པ། །མདོ་དང་དམའ་བ་འདུ་འཛིན་ཕྱིར། །གྲོལ་དང་བཅིངས་མིན་བདེན་མིན་དང་། །གྲུབ་མིན་ངོ་བོ་<milestone unit="line" n="348.2"/>གཅིག་པ་ལ། །ལྟོས་པའི་རྟོག་པས་རབ་ཏུ་ཕྱེ། །གཅིག་དང་ཐ་དད་ལས་གྲོལ་ཏེ། །འདུ་རུ་སྣང་ཡང་མཐའ་དང་བྲལ། །ཞེན་པ་མེད་ན་བདེ་བ་ཆེ། །བདེ་བ་ཆེ་ཞིང་ནོར་ཆེ་ལ། །འཇིག་རྟེན་དབང་པོ་ཁམས་གསུམ་<milestone unit="line" n="348.3"/>མཆོག །གསུམ་ཕྱིར་གསུམ་སྣང་གསུམ་གྱི་ངང་། །དགུ་སྟེ་གཅིག་འདུས་ཐིག་ལེའི་ངང་། །གཅིག་པས་སྤོང་ལེན་བྱ་དང་བྲལ། །སྟོང་པས་མཉམ་བརྟགས་ལས་འདས་པ། །དམིགས་ལས་འདས་པས་བརྟག་ཏུ་<milestone unit="line" n="348.4"/>མེད། །ཚིག་ལས་འདས་པས་བརྗོད་དང་བྲལ། །གདྷ་ཀླུང་གི་རྒྱལ་བ་ཡང་། །སྟོང་ཉིད་མཉམ་པ་རོལ་མཛད་ཅིང་། །ཇི་ལྟར་ཟླ་བརྙན་འཆར་བ་ལྟར། །ཅིར་ཡང་སྣང་ཞིང་གཅིག་གི་ངང་། །མཚེ་དང་ལྡང་ལྡེང་ལུ་མ་<milestone unit="line" n="348.5"/>དང་། །འབབ་ཆུ་ལ་སོགས་མཐའ་ཡས་པ། །རྒྱ་མཚོ་འདུ་བ་ཇི་བཞིན་དུ། །དུས་གསུམ་རྒྱལ་བ་གཅིག་གི་ངང་། །སྤྲིན་དང་ཟླ་བ་གཟའ་སྐར་དང་། །ཆོ་འཕྲུལ་ནམ་མཁའི་རང་བཞིན་ལྟར། །སེམས་ཅན་ངན་སོང་<milestone unit="line" n="348.6"/>མཐའ་ཡས་ཀུན། །སྙིང་པོ་བྱང་ཆུབ་གསེརདཔེབཞིན། །རྩདངའབྲུདངལོཏོགདང། །སྨན་དང་དུག་ཏུ་སྣང་བ་ཡང་། །ནུས་མཐུ་ཁ་དོག་དབྱིབས་མཐའ་ཡས། །ས་གཞི་ལ་ནི་ཐ་དད་མེད། །དེབཞིནབདེསྡུག<milestone unit="page" n="349"/><milestone unit="line" n="349.1"/>༄༅། །ཉོན་མོངས་དང་། །ཀུན་བྱེད་དབྱིངས་ཉིད་བྱང་ཆུབ་སེམས། །ངམ་འགྲོགས་ཆུ་དང་གཡང་ས་དང་། །མེད་དང་སྤྲུལ་དང་གཅན་གཟན་དུག །མི་དང་སྲིན་པོ་ཤན་པ་ཡང་། །བྱ་ལ་ཡ་ང་གཡང་ས་<milestone unit="line" n="349.2"/>མེད། །དེ་བཞིན་བདེ་སྡུག་རྩོལ་མི་རྩོལ། །ལམ་དྲུག་ཐབས་དགུ་འབྲས་བུ་དགུ། །བདེ་སྡུག་བཏང་སྙོམས་ལ་སོགས་པ། །སྣང་ཡང་རྫོགས་ཆེན་ཡང་ང་བྲལ། །ཇི་ལྟར་ཁ་ཟས་ཐ་དད་པ། ཁ་དོག་དབྱིབས་ལྡན་མཛེས་<milestone unit="line" n="349.3"/>གྱུར་པ། །རོ་མེད་ཚིམ་པ་མ་ཡིན་ལྟར། །རྫོགས་མཆོག་མེད་པའི་སྨན་པ་རྣམས། །བཙལ་ཡང་ལོང་བས་ལོང་བ་ཁྲིད། །རོ་མེད་ཁ་ཟས་དེ་བཞིན་ནོ། །དེ་ཕྱིར་མཉམ་ཉིད་སྙིང་པོ་ལ། །བཏུད་དེ་དོན་ལ་བལྟས་གསལ་<milestone unit="line" n="349.4"/>བ། །གང་ལའང་མ་ཡིན་དེ་བཞིན་ནོ། །བསྟན་པས་རྡོ་རྗེ་རི་ཟོམ་བཞིན། །ཟབ་པས་རྒྱ་མཚོ་ཆེན་པོ་བཞིན། །ཡངས་པས་ནམ་མཁའི་མཐའ་སྦྱིན་ཏེ། །བསྒྱུར་བྱེད་སྨན་དང་དུག་བཞིན་ནོ། །མཉམ་པས་རིག་པའི་<milestone unit="line" n="349.5"/>སྐྱེས་བུ་བཞིན། །མི་འཆི་བཞིན་དུ་ཀུན་གྱིས་གསོས། །རེ་སྐོང་ཡིད་བཞིན་ནོར་བུ་སྦྱིན། །མི་འགྱུར་བརྟན་པས་གསེར་བཞིན་ཏེ། ཁྲེལ་ལྟར་དག་པའི་ཐིག་ལེ་ཅན། །བུརྙ་ཀུན་དང་མཉམ་སྦྱོར་བས། །དམ་ཚིག་འདི་<milestone unit="line" n="349.6"/>ལས་འདའ་བར་དཀའ། །འདས་པས་རྒྱལ་བ་ཉིད་ཀྱང་བརླག །གང་ལ་འདི་ལས་མི་འདའ་ཞིང་། །ཐུགས་རྗེ་ལྡན་པའི་དགོངས་པ་ཅན། །དམྱལ་ཚོགས་མེ་ཡི་འཁོར་ལོ་ཡང་། །རྒྱལ་བའི་ཞིང་ཁམས་རྨད་དུ་<milestone unit="page" n="350"/><milestone unit="line" n="350.1"/>བྱུང་། །འདི་ལ་བདེ་དང་སྡུག་བསྔལ་གང་ཡང་མེད། །འདུ་ན་གཅིག་སྟེ་ཀུན་གྱི་ངང་། །ཀུན་སྣང་བརྟགས་པའི་དམིགས་དང་བྲལ། །དགེ་མེད་སྡིག་ཏུ་ག་ལ་ཡོད། །ཡོད་འཛིན་མེད་འཛིན་རྟོག་པའི་ཀློང་། །དེ་ཉིད་ཐ་<milestone unit="line" n="350.2"/>དད་གྱུར་ན་ནི། །གྲུབ་པ་མིན་ཕྱིར་གཅིག་ཏུ་བལྟ། །ཞེས་གསུངས་སོ། །བྱང་ཆུབ་ཀྱི་སེམས་ནམ་མཁའ་རྒྱ་མཚོ་ཆེན་པོའི་རྒྱུད་ལས། དབུས་མཐའ་མི་དབྱེ་བའི་ལེའུ་སྟེ་བཅུ་བདུན་པའོ།། །།དེ་ནས་རབ་ཏུ་བཤད་<milestone unit="line" n="350.3"/>བྱ་བ། །མཉམ་པར་རིག་པའི་གདེང་ཆེན་ཏེ། ཁྲེས་པར་བྱ་ཕྱིར་བཤད་པར་བྱ། །འདི་ནི་འདའ་བར་དཀའ་བའོ། །གང་ལ་མ་ཆགས་མི་གཡོ་ཞིང་། །མི་འཁུ་མི་ལྡང་སྐྱེ་བ་མེད། །རེ་དོགས་ཆགས་སྡང་མེད་པར་<milestone unit="line" n="350.4"/>ནི། །ལྟ་བ་ཆེན་པོའི་སྤྱི་ཁྱབ་གདེང་། །གཙང་སྨེ་བླང་དོར་མི་ལྟ་ཞིང་། །ཀུན་ལ་དབང་གཞག་ཀུན་སྣང་སྟེ། །སྤོང་ལེན་མེད་པས་སྤྱོད་པའི་གདེང་། །གདེང་ལ་བཅོས་པའི་ཁ་ན་མེད། །མེད་དང་ཕྱལ་བ་གཅིག་པོ་<milestone unit="line" n="350.5"/>དང་། །ལྷུན་གྱིས་གྲུབ་པའི་དམ་ཚིག་ནི། །བསྲུང་དང་མི་བསྲུང་ཆ་ལས་འདས། །ཀུན་ཀྱང་མི་འདའ་མཉམ་པར་བསྲུང་། །སྤྱི་དང་ཁྱད་པར་ལྷག་པ་ཡི། །དམ་ཚིག་བསྲུང་བ་མེད་ཐུབ་པ། །དམ་ཚིག་ཆེན་པོ་ཡེ་<milestone unit="line" n="350.6"/>བསྲུངས་གདེང་། །སྐུ་དང་གསུང་ཐུགས་རྨད་བྱུང་བ། །ནམ་མཁའི་མཐའ་ལྟར་ཁྱབ་པའི་དོན། །མ་ལུས་གསུང་དུ་ཡེ་ཤར་ནས། །འདའ་བ་མེད་པའི་རྡོ་རྗེ་གསུང་། །མཛད་པའི་རོལ་པ་བསམ་མི་ཁྱབ། །ཡོན་ཏན་<milestone unit="page" n="351"/><milestone unit="line" n="351.1"/>༄༅། །འཕྲིན་ལས་ལྷུན་གྱིས་རྫ་གས། །ཡེ་ནས་ཤར་བ་དལ་གྱི་གདེང་། །དབང་བསྐུར་རྒྱལ་པོ་བཅོམ་ལྡན་འདས། མ་ལུས་བདག་ལས་གཞན་མ་ཡིན། །དེ་ཕྱིར་ཉིད་ལ་ཉིད་དབང་སྒྱུར། །དེ་ནི་བདག་ཉིད་<milestone unit="line" n="351.2"/>ཆེན་པོའི་དབང་། །མ་བསྐུར་ཡེ་ནས་ཐོབ་པའི་དབང་། །མ་བཙལ་ལྷུན་གྱི་གྲུབ་པའི་དབང་། །འདས་དང་མ་བྱོན་ད་ལྟར་གྱི། །རྒྱལ་བ་ཀུན་གྱི་སྤྱི་ཡི་དབང་། །ཀུན་འདུས་རྒྱལ་པོ་དབང་གི་གདེང་། །ཞི་དང་རྒྱས་དང་<milestone unit="line" n="351.3"/>དབང་རྟགས་ཀྱང་། །མ་བྱོན་གྲུབ་པས་བཙལ་བ་མེད། །མ་སྐྱེས་མི་འགག་མི་གཡོ་ཞིང་། །བདག་ཉིད་སེམས་ལ་འདས་པ་མེད། །བྱས་པ་མེད་པར་ཐམས་ཅད་ཆུབ། །བསྲུང་བ་མེད་པར་ཀུན་འདུས་པ། །མཉམ་ཉིད་<milestone unit="line" n="351.4"/>རྒྱལ་བའི་སྤྱོད་ཡུལ་བས། །འཕྲིན་ལས་བྱ་བཙལ་མེད་པའི་གདེང་། །སྐུ་དང་གསུང་ཐུགས་ལ་སོགས་པ། །སྒྲུབ་ཅིང་སྒྲུབ་རྩོལ་ལས་འདས་པ། །གཞན་ནས་སྒྲུབ་པ་ཅི་ཡང་མེད། །ཇི་ལྟར་ཉི་མའི་འོད་བཞིན་<milestone unit="line" n="351.5"/>ཏེ། །བྱེད་མཁན་གང་ཡང་ཡོན་མ་ཡིན། །དེ་ལྟར་ཡེ་ནས་གྲུབ་པའི་ཕྱིར། །བསྒྲུབ་ཏུ་མེད་པའི་གདེང་དུ་གཅེས། །དངོས་གྲུབ་མ་བསྒྲུབས་མཁའ་ལྟར་གནས། །མི་བྱ་མི་བསམ་བརྟག་ལས་འདས། །གསུམ་དང་ལྔ་<milestone unit="line" n="351.6"/>དང་བཅུ་གཉིས་ལྔ། །མ་བཙལ་ཡེ་ནས་གྲུབ་པའི་ངང་། །ཇི་ལྟར་འདོད་པས་རང་བྱུང་བས། །དངོས་གྲུབ་ཡེ་ནས་གྲུབ་པའི་གདེང་། །མཆོག་གིས་དེ་ལྟར་ཤེས་པར་བྱ། །མཁའ་ཡི་ངོ་བོ་ཁྱབ་པའི་བདག །རྟོག་<milestone unit="page" n="352"/><milestone unit="line" n="352.1"/>གེའི་སྤྱོད་ཡུལ་མ་ཡིན་པ། །མཁའ་ལྟར་མཉམ་པའི་སྙིང་པོ་མཆོག །ཆོས་སྐུ་འདུས་པ་གདེང་དུ་ཆེ། །མ་སྤངས་རོལ་པ་པདྨ་འདྲ། །མ་གོས་མ་ཆགས་དག་པའི་སྐུ། །མ་གསུངས་རྒྱ་ཆེར་བསྒྲགས་པའི་གསུང་། །མ་<milestone unit="line" n="352.2"/>བསྒྲིབས་མཁྱེན་གསལ་མངའ་བའི་ཐུགས། །ལོངས་སྤྱོད་རྫོགས་པ་བདག་པོ་གདེང་། །ཅིར་ཡང་དོན་བྱེད་ནུས་པའི་ཚུལ། །ངོ་བོ་མཐའ་འདས་ཆུ་ཟླ་འདྲ། །སྐྱེས་བུའི་མདུན་བཞིན་དེ་བཞིན་པ། །སྤྲུལ་པ་ཆེན་པོ་<milestone unit="line" n="352.3"/>དོན་ནུས་གདེང་། །གསལ་ལ་རྟོག་པ་མི་འཇུག་ཅིང་། །འདུ་ཤེས་ཡུལ་ལས་མ་སྐྱེས་ལ། །གང་ལའང་ཆེད་དུ་མི་གཉེར་བ། །རྟེན་འཆའ་ལུས་སེམས་བཅོས་པ་མེད། །ཏིང་འཛིན་རིག་པ་མཆོག་གི་སྐུ། །གང་གི་སྤྱོད་<milestone unit="line" n="352.4"/>ཡུལ་མ་ཡིན་པ། །སྐྱེས་བུ་མཆོག་གི་སྦྱོད་ཡུལ་བས། །ཏིང་འཛིན་རེ་དོགས་མེད་པའི་གདེང་། །འདོད་ཆགས་ཞེ་སྡང་གཏི་མུག་ཀྱང་། །ང་རྒྱལ་ཕྲག་དོག་རྟེན་འཕྲོ་དང་། །སྡུད་དམིགས་ཆེད་བཙལ་བཞག་བསལ་<milestone unit="line" n="352.5"/>བ། །བྱིང་རྨུགས་ལ་སོགས་མཉམ་པའི་ཕྱིར། །འདི་ནི་གསལ་མེད་མཉམ་པའི་གདེང་། །མཆོག་ཏུ་གསང་བའི་དོན་ཆེན་འདི། །ཀུན་གྱིས་སྤྱོད་ཡུལ་མ་ཡིན་པས། །ས་སྦྱོང་སེམས་དཔས་བརྟག་ཏུ་མེད། །སོ་སོ་སྐྱེ་<milestone unit="line" n="352.6"/>བོས་སྨོས་ཅི་དགོས། །དེ་ནི་གདེང་ཆེན་དོན་གྱི་མཆོག །ཅེས་གསུངས་སོ། །བྱང་ཆུབ་སེམས་ནམ་མཁའ་རྒྱ་མཚོ་ཆེན་པོའི་རྒྱུད་ལས། གདེང་ཆེན་པོའི་ལེའུ་སྟེ་བཅོ་བརྒྱད་པའོ།། །།དེ་ནས་བྱང་ཆུབ་སེམས་དཔའ་<milestone unit="page" n="353"/><milestone unit="line" n="353.1"/>༄༅། །ཆེན་པོ་ནམ་མཁའ་ལྟ་བུའི་ལུས་ཅན་མཚན་མར་རྟོག་པ་འཇོམས་པ་ནམ་མཁའི་སྙིང་པོ་དེས། བཅོམ་ལྡན་འདས་ལ་པདྨ་རྒྱས་པའི་སྤྱན་ཕྱེ་ནས། ལེགས་སོ་བདེ་བར་གཤེགས་པ། ཨ་ལ་ལ་ཧོ་ཞེས་<milestone unit="line" n="353.2"/>བསྟོད་ནས། རིག་པའི་མཆོད་པ་བསམ་གྱིས་མི་ཁྱབ་པས། རྒྱལ་བ་གདྷའི་ཀླུང་གི་བྱེ་མ་སྙེད་ལ། དུས་གཅིག་ལ་ནམ་མཁའ་གང་བའི་མཆོད་པ་བྱས་ནས། །བསྐོར་ཏེ་གཅིག་ཏུ་འདུ་ནས་འདི་སྐད་ཅེས་སྨྲས་སོ། །ཀྱེ་<milestone unit="line" n="353.3"/>རྒྱལ་པོ་བོ་དྷི་ཙིརྟི་ས་མ་ཡ་གུ་རྒྱ་གསྟོ་ཨ༷་ཏྲ༷་ཧུ༷་ཧྲི་གྲྭ་ཧྭ། ཨ་ལ་ལ་ཧོ། བསྡུ་བ་གཏན་ལ་དབབ་པ་བཤད་དུ་གསོལ། ཞེས་གསོལ་པ་ལས། ཀྱེ་སེམས་དཔའ་ནམ་མཁའི་སྙིང་པོ་མཆོག །རྩ་བ་སེམས་ལས་གཞན་མ་<milestone unit="line" n="353.4"/>ཡིན། །བསྐལ་པ་འབུམ་གྱི་བྲདྷ་ཡང་། །བྱང་ཆུབ་སེམས་ལས་གཞན་དུ་མེན། །སྐུ་གསུང་ཡོན་ཏན་འཕྲིན་ལས་ཐུགས། །སེམས་ལས་གཞན་པ་ཡོངས་ཀྱི་མེད། ཁུ་འབྲས་སེམས་དཔའ་སེམས་ཀྱི་མཆོག །སྟོན་པ་<milestone unit="line" n="353.5"/>གནས་སུ་སྟོན་པ་འཁོར། །སེམས་ཉིད་མ་ཡིན་མིན་པར་བཤད། །དུས་གསུམ་རྒྱལ་བ་ཐམས་ཅད་ཀྱི། །སྐུ་ཡི་སྐུ་སྟེ་སྐུ་ཉིད་ཆེ། །གསུང་ནི་མ་ལུས་ངོ་བོ་གསུང་། །མ་ལུས་བསྡུས་པས་ཀུན་གྱི་མཆོག །ཆོས་ཀུན་<milestone unit="line" n="353.6"/>འདུས་པས་བལྟས་པ་མེད། །ལྟ་སྤྱོད་དཀྱིལ་འཁོར་དབང་རྣམས་དང་། །སྒྲུབ་པ་འབྲས་བུ་ལ་སོགས་དང་། །སེམས་ལས་མ་རྟོགས་ཡེ་ནས་མེད། །མ་ལུས་བདག་ལས་གཞན་མིན་ལ། །བདག་ཀྱང་ནམ་མཁའ་ལྟ་བུ་<milestone unit="page" n="354"/><milestone unit="line" n="354.1"/>སྟེ། །དེ་ལ་མཚོན་པའི་མཐའ་ལས་འདས། །དེ་ལ་བརྟག་ཅིང་དཔྱད་དུ་མེད། །དེ་ལ་གཟུང་འཛིན་ཕྱི་ནང་མེད། །ནམ་མཁའ་ལྟ་བུའི་མཚན་ཉིད་དེ། །ལུང་དང་མན་ངག་རྟོགས་པས་འགྲུབ། །ཆོས་རྟགས་ཕྱག་རྒྱ་<milestone unit="line" n="354.2"/>རྣམས་ལྡན་པས། །འདི་ལ་ཕྱོགས་ཙམ་ཤེས་འགྱུར་གྱིས། །གང་དག་མཚན་མ་རྟོགས་སྒོམ་ཞིང་། །ཆེད་བྱས་འཛིན་རྟོག་ལ་གནས་པ། །བསྐལ་པ་བྱེ་བ་བརྒྱ་ཕྲག་ཏུ། །དཔྱད་ཀྱང་ཤེས་པར་མི་འགྱུར་རོ། །དེ་ཕྱིར་<milestone unit="line" n="354.3"/>གསང་བ་དམ་པ་འདི། །གང་གི་ཡུལ་དུ་མི་འགྱུར་བས། །བསླད་པས་བསླད་དེ་སླར་བཅིངས་པ། །འཛིན་པའི་ཕུར་པ་ཆེན་པོར་འགྱུར། །འཛིན་མེད་ནམ་མཁའ་ལྟ་བུའི་ལུས། །མི་དམིགས་མཁའ་ལྟར་རྣམ་པར་<milestone unit="line" n="354.4"/>གྲོལ། །མི་གནས་མི་རྟོག་མཐའ་ལས་འདས། །ནམ་མཁའི་མཐའ་དང་མཉམ་སྦྱོར་བས། །ཕྱོགས་མཚམས་ཀུན་ལ་ཁྱབ་པར་གནས། །འོན་ཀྱང་ནམ་མཁའི་རྒྱུད་ལས་གྲོལ། །ཞེས་གསུངས་སོ། །བྱང་ཆུབ་ཀྱི་སེམས་<milestone unit="line" n="354.5"/>ནམ་མཁའ་རྒྱ་མཚོ་ཆེན་པོའི་རྒྱུད་ལས། བསྡུས་པ་གཏན་ལ་ཕབ་པའི་ལེའུ་སྟེ་བཅུ་དགུ་པའོ།། །།དེ་ནས་འཁོར་གྱི་བྱང་ཆུབ་སེམས་དཔའ་ཆེན་པོ་རྡོ་རྗེ་རིན་ཆེན་ལ་སོགས་པ་ཕྱོགས་བཅུ་འཇིག་རྟེན་གདྷའི་ཀླུང་<milestone unit="line" n="354.6"/>གི་བྱེ་མ་སྙེད་ནས་འདུས་པ་ཐམས་ཅད་ཀྱིས། རྒྱུད་ཀྱི་བདག་པོ་རྒྱུད་ཉིད་བསྡུ་བ་པོ་མཛད་པའི་ཚུལ་རིག་པས་མགྲིན་གཅིག་ཏུ་བསྟོད་པ། ཨེ་མ་སྙོམས་མཛད་བྱམས་པའི་ཆར་ཆེན་འབེབས། །བདག་ཉིད་མ་མཛད་<milestone unit="page" n="355"/><milestone unit="line" n="355.1"/>༄༅། །ཀུན་བསྒྲལ་འཁོར་བ་དུས་གཅིག་སྐེམས་མཛད་པ། །མེ་ལྟར་སྲེག་མཛད་རླུང་ལྟར་སེལ་མཛད་ཅིང་། །བརྟེན་མཛད་སྟོང་མཛད་ཀུན་གྱི་བཤེས་གཉེན་གཙོ། ཁྱོད་ཀྱི་རང་བཞིན་མཁའ་ལྟར་ཁྱབ་གནས་<milestone unit="line" n="355.2"/>རྒྱུན་མི་འཆད། །ཀུན་གྱི་དོན་མཛད་ཀུན་ལ་བུ་གཅིག་འདྲ་བར་སེམས། །ཀུན་ཏུ་སྐུ་དང་གསུང་ཐུགས་ཡོད་ཏན་འཕྲིན་ལས་ཀྱིས། །ཇི་ལྟར་འདུལ་བ་སྟོན་པ་ཡེ་ཤེས་བདག་པོ་ཁྱོད་ལ་ཕྱག་འཚལ་བསྟོད། །སྟོན་པའི་<milestone unit="line" n="355.3"/>བཀའ་སྡོད་རྒྱུད་ཀྱི་དོན་ལ་སེམས། །རྒོལ་བ་བདུད་འཇོམས་མུ་སྟེགས་ངན་འཇིགས་བྱེད། །བསྟོད་བསྐུལ་གསོལ་འདེབས་ཆོས་ཀྱི་དོན་གསུང་བ། །ནམ་མཁའི་སྙིང་པོ་རང་བྱུང་བཅོམ་ལྡན་འདས། །འགྱུར་མེད་<milestone unit="line" n="355.4"/>རྫོགས་པ་ཆེན་པོའི་ངང་ལ་གནས། །གསང་བདག་སྡུད་པའི་མཆོག་ལ་ཕྱག་འཚལ་བསྟོད། །མཐོ་དམའ་སྤོང་ལེན་མེད་པས་ཀུན་ཏུ་བཟང་། །ནམ་མཁའི་མཐའ་ལྟར་གནས་པས་དཔག་པར་དཀའ། །རྒྱ་མཚོའི་གཏིང་<milestone unit="line" n="355.5"/>ལྟར་གནས་པས་ཐུག་པ་མེད། །འགྲོ་བའི་རེ་བ་བསྐོང་ཞིང་སྒྲིབ་པ་འཇོམས། །མ་རིག་མུན་པ་སེལ་བའི་གཅོང་འབྱིན་པ། །སྨན་གྱི་རྒྱལ་པོ་ཀུན་གྱི་ལམ་པོ་ཆེ ཐབས་ཆེན་སྒོ་ཡངས་ཚེགས་མེད་དོན་པོ་ཆེ། །མ་<milestone unit="line" n="355.6"/>བཙལ་བདེ་བ་ཆེན་པོའི་ངང་ཉིད་ཅན། །གསེར་གྱི་གླིང་ལྟར་འགྱུར་མེདདེབཞིནཉིད། །འགྲོ་བ་སྒྲོལ་བྱེད་སྒྲོ་སྐུར་ཀུན་ལས་འདས། །དོན་དམ་རྒྱལ་བའི་སྐུ་ལ་ཕྱག་འཚལ་བསྟོད། །ཅེས་བསྟོད་དོ། །རྒྱལ་བ་ཐམས་<milestone unit="page" n="356"/><milestone unit="line" n="356.1"/>ཅད་བྱང་ཆུབ་སེམས་དཔའ་བྱེ་བ་ཕྲག་དགུ་བཅུ་རྩ་དགུ། བུརྙ་གདྷའི་ཀླུང་གི་བྱེ་མ་སྙེད་སྲས་དང་བཅས་པ་ཉིད་ཀྱི་ཐུགས་ལ་བསྡུས་ཏེ། །ཐུགས་སྙིང་པོ་བྱང་ཆུབ་ལ་དགོངས་ནས། །དེ་བཞིན་ཉིད་དུ་དམིགས་ཏེ་ཅང་</p></div1>
        </body>
    </text>
</TEI.2>