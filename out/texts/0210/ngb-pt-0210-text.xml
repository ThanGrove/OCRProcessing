<!DOCTYPE TEI.2 SYSTEM "../data/xtib3.dtd">
<TEI.2 id="ngb-pt-0210-text.xml">
    <teiHeader lang="tib">
        <fileDesc>
            <titleStmt>
                <title><!--glang po rab 'bog gi rgyud ces bya ba/-->གླང་པོ་རབ་འབོག་གི་རྒྱུད་ཅེས་བྱ་བ།</title>
            </titleStmt>
            <publicationStmt lang="eng">
                <idno type="thdl">ngb-pt-0210-text</idno>
                <publisher id="thdl">
                    <orgName type="digital library">Tibetan &amp; Himalayan Library</orgName>
                    <address><addrLine rend="url">http://www.thlib.org/</addrLine></address>
                </publisher>
                <pubPlace>
                    <orgName type="university">University of Virginia</orgName>
                    <placeName>
                        <settlement type="city">Charlottesville</settlement>
                        <region type="state">Virginia</region>
                        <num type="zipcode">22904</num>
                    </placeName>
                    <date>2013-02-28</date>
                </pubPlace>
            </publicationStmt>
            <!-- Put SeriesDesc entity reference here after conversion -->
            <sourceDesc>
                <p>
                    <xptr id="tibbiblptr" n=""/>
                </p>
            </sourceDesc>
        </fileDesc>
        <profileDesc>
            <langUsage>
                <language id="ara">Arabic</language>
                <language id="bur">Burmese</language>
                <language id="chi">Chinese</language>
                <language id="dzo">Dzongkha</language>
                <language id="eng">English</language>
                <language id="fre">French</language>
                <language id="ger">German</language>
                <language id="hin">Hindi</language>
                <language id="ind">Indonesian</language>
                <language id="ita">Italian</language>
                <language id="jpn">Japanese</language>
                <language id="kor">Korean</language>
                <language id="lao">Lao</language>
                <language id="lat">Latin</language>
                <language id="mal">Malayalam</language>
                <language id="mnc">Manchu</language>
                <language id="mon">Mongolian</language>
                <language id="nxq">Naxi</language>
                <language id="nep">Nepali</language>
                <language id="pli">Pali</language>
                <language id="pan">Panjabi</language>
                <language id="per">Persian</language>
                <language id="pol">Polish</language>
                <language id="rus">Russian</language>
                <language id="san">Sanskrit</language>
                <language id="sin">Sinhala</language>
                <language id="spa">Spanish</language>
                <language id="tam">Tamil</language>
                <language id="tel">Telugu</language>
                <language id="tha">Thai</language>
                <language id="tib">Tibetan</language>
                <language id="tur">Turkish</language>
                <language id="urd">Urdu</language>
                <language id="vie">Vietnamese</language>
            </langUsage>

        </profileDesc>

    </teiHeader>
    <text>
        <body>
            <div1>
                <p><!--start=575.1; end=674.1--><milestone unit="page" n="575"/><milestone unit="line" n="575.1"/>༄༅། །རྒྱ་གར་སྐད་དུ། ཧསྟེ་ག་ཛི་པ་ད་ན་ཏནྟྲ་ནཱ་མ། བོད་སྐད་དུ། གླང་པོ་རབ་འབོག་གི་རྒྱུད་ཅེས་བྱ་བ། བཅོམ་ལྡན་འདས་དཔལ་རྡོ་རྗེ་འཆང་ཆེན་པོ་ལ་ཕྱག་འཚལ་ལོ། །འདི་སྐད་བདག་གིས་ཐོས་པའི་<milestone unit="line" n="575.2"/>དུས་གཅིག་ན། ཡེ་ཇི་བཞིན་པའི་རྡོ་རྗེ་འཆང་ཆེན་པོ་དེ་ནི། ཡིད་བཞིན་གྱི་ནོར་བུ་རིན་པོ་ཆེ་ལྟར་གནས་པ། རྒྱུད་དག་པའི་རྡོ་རྗེ་འཆང་ཆེན་པོ་དེ་ནི། ཉི་མའི་དཀྱིལ་འཁོར་ལྟར་དབྱེར་མེད་པ་རང་བཞིན་གྱིས་འོད་<milestone unit="line" n="575.3"/>གསལ་བ། དབྱེར་མེད་གཅིག་ཏུ་གྱུར་པའི་རྡོ་རྗེ་འཆང་ཆེན་པོ་དེ་ནི། ནམ་མཁའ་རྣམ་པར་དག་པའི་ཀློང་ནས་ཉི་མ་སྤྲིན་དང་བྲལ་བ་ལྟ་བུ་སྟེ། རིག་པའི་གནས་མཆོག་ཆེན་པོ་ན། རང་སྣང་སྤྲུལ་པའི་གཞལ་ཡས་<milestone unit="line" n="575.4"/>ཁང་ཆེན་པོ་ན། འདོད་པ་པདྨའི་གདན་ཆེན་པོ་རྒྱས་པ་ལ། མི་རྟོག་པའི་འཁོར་ལོ་ཆེན་པོ། བདེ་བ་ཆེན་པོ་པདྨའི་ནང་དུ། གསལ་བའི་རྡོ་རྗེ་ཆེན་པོ་བཞུགས་པ་ལ། འདས་པའི་འཁོར་ཐམས་ཅད་མ་ལུས་པར་ཐིམ<milestone unit="line" n="575.5"/>ད་ལྟར་གྱི་འཁོར་ཐམས་ཅད་ལུས་པ་མེད་པར་རྫོགས། མ་འོངས་པའི་འཁོར་ཐམས་ཅད་མི་ལུས་པར་གྱུར་པའི་མངའ་དབང་རྫོགས་པར་བཞུགས་སོ། །ཉིད་ལས་མི་གཞན་པའི་འཁོར་ནི་འདི་ལྟ་སྟེ། འགྱུར་བ་མེད་<milestone unit="line" n="575.6"/>པའི་རྡོ་རྗེས་མི་རྟོག་མཁྱེན་པ་དང་། འཁོར་ལོ་ཆེན་པོ་རྣམ་པར་བརྗིད་པ་དང་། པདྨ་ཆེན་པོ་སྨྲ་བརྗོད་འབྱུང་བ་དང་། ཡིད་བཞིན་ནོར་བུ་འདོད་དགུར་བསྒྱུར་བ་དང་། རྒྱ་གྲམ་ཆེན་པོས་ཐོགས་མེད་མཛད་པ་དང་།<milestone unit="page" n="577"/><milestone unit="line" n="577.1"/>༄༅ པར་ཐོས་པ་ཆེན་པོའི་མཆོག་ཐོས་པར་འགྱུར་བས། གསང་བ་བས་ཀྱང་ཆེས་གསང་བ། ཡང་གསང་རྨད་དུ་བྱུང་བ། བཀའ་གསང་ཐུགས་ཀྱི་དཀྱིལ་འཁོར། རང་དོན་དུ་རྟོགས་པར་དཀའ་བས་ཟབ་པ<milestone unit="line" n="577.2"/>གཞན་དོན་ཀུན་དང་མཐུན་པར་སྣང་བས་རྒྱ་ཆེ་བ། སྐུ་ཕྱག་རྒྱ་ཆེན་པོ་དང་། གསུང་ཆོས་ཀྱི་ཕྱག་རྒྱ་དང་། ཐུགས་དམ་ཚིག་གི་ཕྱག་རྒྱ་དང་། ཡོན་ཏན་མཛད་པ་ལས་ཀྱི་ཕྱག་རྒྱ་དང་བཅས་པས་གསང་བའི་དཀྱིལ་<milestone unit="line" n="577.3"/>འཁོར་ཆེན་པོ་ལ་རྒྱས་བཏབ་ནས་གནས་པ། གཟུང་བར་བྱ་བའི་ཡུལ་གྱི་ཆོས་ཐམས་ཅད་ཡི་གེ་མྱུ༷་གྱི་དབྱིངས་སུ་ཐིམ་པས་དྲིལ་བུ་འབར་བར་འཛིན་པར་བྱེད་པ། སེམས་ཀྱི་ཆོས་ཐམས་ཅད་ཡི་གེ་ཧུ༷་ལ་ཡོངས་སུ་<milestone unit="line" n="577.4"/>རྫོགས་པས་གསང་བའི་རྡོ་རྗེ་ཆེན་པོར་བཞུགས་པ། གཟུང་འཛིན་དབྱེར་མི་ཕྱེད་པས་རྡོ་རྗེ་དྲིལ་བུ་འདུ་འབྲལ་མེད་པར་གནས་སོ། །དེ་ནས་ཆོས་ཀྱི་རང་སྒྲ་ཆེན་པོ་འདི་མ་གསུངས་པར་གྲག་གོ །གླིང་བཞི་འཁོར་ལོ་<milestone unit="line" n="577.5"/>རྩིབས་དང་རབ་ལྡན་པ། །གླིང་ཕྲན་གྲུ་ཆད་བར་ཁྱམས་སྒོ་ཁྱུད་བཅས། །ལྕགས་རི་མུ་ཁྱུད་རྡོ་རྗེ་མེ་དཔུང་འབར། །རང་བཞིན་དཀྱིལ་འཁོར་ཡེ་ནས་ལྷུན་གྱིས་གྲུབ། །སྲིད་གསུམ་སེམས་ཅན་རང་ལུས་དཀྱིལ་<milestone unit="line" n="577.6"/>འཁོར་ལ། །རྟོག་ཚོགས་རྒྱལ་བའི་སྐུ་རྣམས་སྐུར་གསལ་བ། །རྒྱལ་འགྲོས་མ་མཛད་མ་བཅོས་རང་སྣང་བ། །མི་ཟད་རྒྱན་གྱིས་འཁོར་ལོ་བསམ་མི་ཁྱབ། །རྣལ་འབྱོར་དབང་ཕྱུག་ཆེན་པོའི་སྤྱོད་ཡུལ་དུ། །རང་བཞིན་<milestone unit="page" n="578"/><milestone unit="line" n="578.1"/>ཉིད་ཀྱི་དཀྱིལ་འཁོར་ལྷུན་གྱིས་གྲུབ། །བླ་མེད་གནས་མཆོག་རིགས་པའི་འོག་མིན་ན། །རྡོ་རྗེ་དབྱིངས་ཀྱི་དཀྱིལ་འཁོར་འོད་གསལ་བ་། །ཆོས་སྐུ་སྨྲ་བསམ་བརྗོད་དང་བྲལ་བ་ལ། །ཡེ་ཤེས་སྒྱུ་མའི་གཟུགས་སུ་རང་<milestone unit="line" n="578.2"/>སྣང་བ། །རང་བཞིན་འབྲས་བུ་མཐར་ཕྱིན་དཀྱིལ་འཁོར་ཡིན། །འཁོར་བར་སྣང་བ་ཉིད་ན་སྣང་བ་མེད། །མྱ་ངན་ལས་འདས་རྒྱལ་བའི་སྐུ་གསུང་ཐུགས། །གཞན་ན་མེད་དེ་འཁོར་བ་ཉིད་ལ་གནས། །རང་བཞིན་<milestone unit="line" n="578.3"/>དཀྱིལ་འཁོར་རང་བཞིན་ཉིད་དུ་སྣང་། །དེ་ཉིད་འབྲས་བུ་མཐར་ཕྱིན་ཀུན་དང་མཉམ། །རྣམ་གསུམ་དབྱེར་མེད་གཅིག་གི་ངང་དུ་གནས། །གནས་དང་མི་གནས་ཐ་དད་མཐའ་ལས་འདས། །མི་དམིགས་ཆོས་ཀྱི་<milestone unit="line" n="578.4"/>དབྱིངས་ལ་འཕེལ་འགྲིབ་མེད། །དྲི་མེད་ཆོས་ཀྱི་སྐུ་ལ་སྐྱེ་འགག་མེད། །དབྱིངས་དང་ཡེ་ཤེས་དབྱེར་མེད་གཅིག་གི་ངང་། །གཟུགས་ཅན་མ་ཡིན་ཀུན་ལ་ཁྱབ་པ་དང་། །འགྲོ་འོང་མེད་པར་ཀུན་ལ་འདུས་རྣམས་<milestone unit="line" n="578.5"/>སུ། །ཐམས་ཅད་པ་ཞེས་སྤྱོད་ཡུལ་དཀྱིལ་འཁོར་ཆེ། །མཚན་མ་མེད་པའི་ཕྱག་རྒྱ་ཆེན་པོར་གནས། །སངས་རྒྱས་ཉིད་ཀྱིས་གཟིགས་པའི་སྤྱོད་ཡུལ་ལས། །གཙོ་འཁོར་དགོངས་པ་ཆོས་ཀྱི་སྐུ་ལ་བཞུགས། །ཞེས་<milestone unit="line" n="578.6"/>གསུངས་སོ། །གླང་པོ་རབ་འབོག་གི་རྒྱུད་ལས། གསང་བ་བསྟན་པ་འབྱུང་བའི་རྒྱུད་གླེང་གཞི་བསྟན་པའི་ལེའུ་སྟེ་དང་པོའོ།། །།དེ་ནས་བཅོམ་ལྡན་འདས་རྡོ་རྗེའི་འཆང་ཆེན་པོ་ལ། དེ་བཞིནགཤེགས<milestone unit="page" n="579"/><milestone unit="line" n="579.1"/>༄༅ པ་ཐམས་ཅད་ཀྱིས་འདི་སྐད་ཅེས་གསོལ་ཏོ། །སྣོད་དུ་སྣང་བ་དཀྱིལ་འཁོར་ཡུམ་གྱི་དབྱིངས། །བཅུད་དུ་སྣང་བ་རྒྱལ་བ་ལྷ་ཡི་སྐུ། །སྣང་སྲིད་མ་བཀོད་ཡེ་ནས་རྫོགས་སངས་རྒྱས། །རྨོངས་པའི་མུན་པ་<milestone unit="line" n="579.2"/>གསལ་ཕྱིར་བཤད་དུ་གསོལ། །ཞེས་ཞུས་སོ། །དེ་ནས་སངས་རྒྱས་རྡོ་རྗེ་འཆང་ཆེན་པོ་འཁོར་འདས་དབྱེར་མེད་པའི་ཏིང་ངེ་འཛིན་ལ་བཞུགས་ནས། འགྲོ་བའི་ཆེད་དུ་ཆེད་དུ་བརྗོད་པ་འདི་གསུངས་སོ། །ཀུན་ནས་<milestone unit="line" n="579.3"/>ཉོན་མོངས་འཁོར་བའི་ཆོས་རྣམས་ཀུན། །རྣམ་བྱང་མྱ་ངན་འདས་པར་དབྱེར་མེད་པས། །གཉིས་མེད་རོ་གཅིག་ཕྱག་རྒྱ་ཆེན་པོར་གནས། །ཇི་ལྟར་གླང་ཆེན་རྩལ་གྱིས་རབ་གཅོད་པ། །ཆུ་ཀླུང་རྦ་ཀློང་ཆེ་ལ་བདེ་བ་<milestone unit="line" n="579.4"/>ལྟར། །འཁོར་བའི་ཆོས་ལས་གཞན་ལ་མི་འཆོལ་བའི། །སངས་རྒྱས་ཐུགས་ཀྱི་དཀྱིལ་འཁོར་ཞལ་ཕྱེས་པའི། །གླང་པོ་རབ་འབོག་རྒྱུད་ཆེན་གུས་པས་ཉོན། །སྡུག་བསྔལ་འཁོར་བའི་རྒྱ་མཚོས་བདེ་ཆེན་ཀློང་། །ཡེ་<milestone unit="line" n="579.5"/>ཤེས་ཆུ་བོ་དཔག་མེད་རྒྱུན་མི་འཆད། །མ་རིག་མུན་པར་སྒྲོན་མར་རང་འོད་འབར། །ཤེས་བྱ་མཐའ་དབུས་མེད་པར་ཡོངས་རྒྱས་པ། །ཉི་མའི་དཀྱིལ་འཁོར་འོད་ཟེར་འབར་འདྲ་བས། །མུན་པའི་ཚོགས་བཅོམ་<milestone unit="line" n="579.6"/>ཟངས་ལ་གསེར་འགྱུར་རྩི། །དུག་འགྱུར་རྩི་མཆོག་བདུད་རྩི་སྨན་མཆོག་འགྱུར། །འཁོར་བ་ཉིད་ནི་སངས་རྒྱས་དཀྱིལ་འཁོར་ཡིན། །རབ་ཏུ་གུས་པས་རྒྱུད་འདི་དང་དུ་ལོངས། །ཐུགས་རྗེས་འགྲོ་བ་རྣམས་ལ་ཁྱབ་<milestone unit="page" n="580"/><milestone unit="line" n="580.1"/>པར་འགྱུར། །ཞེས་གསུངས་སོ། །གླང་པོ་རབ་འབོག་གི་རྒྱུད་ལས། གླེང་བསླང་བའི་ལེའུ་སྟེ་གཉིས་པའོ།། །།དེ་ནས་རྡོ་རྗེ་འཆང་གིས་འཁོར་འདས་ཀྱི་ཆོས་ཐམས་ཅད་ཀྱི་འབྱུང་གནས་འདི་གསུངས་<milestone unit="line" n="580.2"/>སོ། །རང་བཞིན་ངང་གིས་སྣང་བ་ནི། །གདོད་ནས་མ་སྐྱེས་སྙིང་པོ་ཨ། །རིས་མེད་ཀུན་གྱི་དངོས་གཞི་པ། །བཅིང་གྲོལ་མེད་པར་ལྷུན་གྱིས་གྲུབ། །སྐྱེས་བུའི་བྱད་ཀྱི་དཀྱིལ་འཁོར་ཉིད། །མེ་ལོང་ནང་དུ་གང་ཤར་<milestone unit="line" n="580.3"/>བ། །ཉིད་ལས་མ་གཏོགས་གཞན་མེད་པས། །དེ་ཡིས་རྐྱེན་རྣམས་བྲལ་བར་འགྱུར། །ཆོས་དབྱིངས་དཀྱིལ་འཁོར་མུ་མཐའ་བྲལ། །ཡེ་ཤེས་རྒྱལ་པོས་དབང་བསྒྱུར་ན། །སྐུ་དང་ཡེ་ཤེས་དཀྱིལ་འཁོར་<milestone unit="line" n="580.4"/>གསལ། །རང་ཞལ་རང་གིས་མཐོང་གྱུར་པ། །ཆོས་སྐུ་ཕྱག་རྒྱ་ཆེན་པོར་གནས། །བླ་མེད་ཀུན་ཏུ་བཟང་པོར་གྲོལ། །རྟོགས་པ་མངོན་དུ་འགྱུར་ཞེས་བྱ། །རང་བཞིན་དག་པའི་སྣང་བ་ཤར། །སེམས་ཉིད་སངས་རྒྱས་<milestone unit="line" n="580.5"/>ཡེ་ནས་ཀྱང་། །ངེས་པའི་ཤེས་པ་མ་སྐྱེས་པས། །མ་རིག་མུན་པའི་སྦྱོད་ཡུལ་ཅན། །ལོང་བའི་གྲོང་ཁྱེར་ཆེན་པོར་འགྲོ། །དབུལ་མོའི་གཏེར་ལྟར་གྱུར་པའམ། །གྱད་ཀྱི་ནོར་བུ་ལྟར་གནས་པས། །རང་གསང་ཐབས་<milestone unit="line" n="580.6"/>ཀྱིས་ཆོད་གྱུར་པས། །རང་ལ་ཡོད་ཀྱང་དེ་མ་ཤེས། །མ་དག་རང་བཞིན་སྣང་བ་ཤར། །དོན་མཆོག་ཉིད་ལས་ཉམས་པ་མེད། །མ་རིག་པ་ཉིད་རིག་པར་གཅིག །མ་རྟོགས་རྟོགས་པ་ཐ་དད་མེད། ཁྲེས་དང་མ་ཤེས་<milestone unit="page" n="581"/><milestone unit="line" n="581.1"/>༄༅། །གཅིག་ཏུ་མཚུངས། །འཁོར་བར་སྣང་བ་མྱ་ངན་འདས། །སྡུག་བསྔལ་བདེ་བ་ཆེན་པོ་ཤར། །མུན་པ་ཉིད་ནི་སྣང་བར་གསལ། །ཀུན་ཀྱང་བྱང་ཆུབ་ཆེན་པོར་གནས། །བླང་ཞིང་དོར་བ་ཅི་ཡང་<milestone unit="line" n="581.2"/>མེད། །ཐབས་དང་ཤེས་རབ་ཟུང་དུ་འབྲེལ། །དོན་དམ་ཀུན་རྫོབ་དབྱེར་མེད་ཀུན། །སྣང་བ་སྟོང་པ་རོ་མཉམ་པས། །རྣམ་པ་ཀུན་ལྡན་སྟོང་ཆེན་པོ། །མཐའ་དབུས་མེད་པར་རང་ཤར་བ། །ཆོས་ཉིད་གཤིས་ཀྱི་འདུག་<milestone unit="line" n="581.3"/>ཚུལ་ཉིད། །སྐྱེས་བུས་མངོན་དུ་གང་བྱས་པ། །ཕྱག་རྒྱ་ཆེན་པོ་མཆོག་ཉིད་ཀྱི། །དངོས་གྲུབ་རྒྱ་ཆེན་ཐོབ་པ་ཡིན། །ཞེས་གསུངས་སོ། །གླང་པོ་རབ་འབོག་གི་རྒྱུད་ལས། གནས་ལུགས་ཀུན་གྱི་གཞིར་བསྟན་པའི་ལེའུ་<milestone unit="line" n="581.4"/>སྟེ་གསུམ་པའོ།། །།དེ་ནས་བཅོམ་ལྡན་འདས་ཀྱིས་མ་རིག་པའི་གྲོང་ཁྱེར་ཆེན་པོ་ཤེས་པར་བྱེད་པ་འདི་གསུངས་སོ། །བདེ་གཤེགས་སྙིང་པོ་བྱང་ཆུབ་སེམས། །ཐམས་ཅད་བསྐྱེད་པའི་ས་བོན་ཉིད། །འདི་<milestone unit="line" n="581.5"/>ཡིས་མ་བསྐྱེད་ཆོས་མེད་པས། །ཆོས་སུ་སྣང་བ་འཁྲུལ་པའི་ཡིད། །སེམས་ཉིད་ཡེ་སངས་རྒྱས་གྱུར་ཀྱང་། །དེ་མ་ཤེས་པས་མ་རིག་པ། །སྔོན་གྱི་བག་ཆགས་མཚུངས་གྱུར་པས། །ལྷན་ཅིག་སྐྱེས་པའི་མ་རིག་<milestone unit="line" n="581.6"/>པ རང་ལ་རང་བརྟགས་མ་ཤེས་པས། །དམུས་ལོང་ནམ་མཁའ་བལྟ་བར་འདོད། །ཀུན་ཏུ་བརྟགས་ཤིང་མི་ཤེས་ལ། །ཀུན་བརྟགས་མ་རིག་རྒྱུ་ཉིད་ཡིན། །དགེ་སྡིག་ལུང་མ་བསྟན་པའི་ལས། །རབ་འབྲིང་ཐ་<milestone unit="page" n="582"/><milestone unit="line" n="582.1"/>མ་སྤྱད་བྱས་ཏེ། །ཉོན་མོངས་ལྔ་ལ་མངོན་ཞེན་པས། །ཁམས་གསུམ་འཁོར་བ་འབྱུང་བའི་རྐྱེན། །སྣོད་ཀྱི་འཇིག་རྟེན་ཡུལ་དུ་སྣང་། །བཅུད་ཀྱི་སེམས་ཅན་བདག་ཏུ་བཟུང་། །བདག་གཞན་རྟོག་པའི་རྒྱུན་ཆགས་<milestone unit="line" n="582.2"/>པས། །རི་རབ་གནས་བཅས་ལྷ་ཡི་ཡུལ། །ལྷ་མིན་རི་རབ་ཁོང་སེང་གནས། །གླིང་བཞིའི་གནས་ན་མི་རྣམས་ཉིད། །ཕྱི་ཡི་རྒྱ་མཚོ་བྱོལ་སོང་གནས། །ཡི་དྭགས་གྲོང་ཁྱེར་སེར་སྐྱ་ན། །དམྱལ་བ་རྡོ་རྗེ་གདན་གྱི་<milestone unit="line" n="582.3"/>འོག །ཨ་དཀར་ལྷ་སྟེ་སུ་སེར་ནི། །ལྷ་མིན་དྲི་སྔོན་མི་རུ་གནས། །ཡི་དྭགས་པྲེ་དམར་དུད་འགྲོ་ལ། །དུ་ཉིད་དུད་ཁ་བྱོལ་སོང་ཡིན། །དམྱལ་བར་ཏྲི་གནག་ས་བོན་གནས། །རིགས་དྲུག་བསྐྱེད་ཅིང་འཕེལ་བར་<milestone unit="line" n="582.4"/>བྱེད། །ལྷ་རྣམས་འདོད་པའི་ལོངས་སྤྱོད་བསམ་ཡས་ལ། །དཔག་བསམ་ཤིང་ལ་ལྟོ་གོས་རྩོལ་བ་བྲལ། །ལྷ་མིན་ལོངས་སྤྱོད་རྫས་ལ་རྣམ་སྤྱོད་པ། །རང་བསྐལ་ལས་ཀྱི་དབང་གིས་རྣམ་པར་སྣང་། །མི་རྣམས་བཟའ་<milestone unit="line" n="582.5"/>བཏུང་ལོངས་སྤྱོད་འདོད་ཡོན་ལྔ། །རྩོལ་བས་ལྟོ་གོས་བདེ་བ་ལྡན་པར་བསྒྲུབ། །དུད་འགྲོ་ལས་ཀྱི་རང་གིས་ལོངས་སྤྱོད་ལ། །ཇི་ལྟར་འདོད་པ་ལས་ཀྱི་སྣང་བ་དང་། །ཡི་དྭགས་བསམ་པའི་དབང་གི་རང་སྐལ་<milestone unit="line" n="582.6"/>ཙམ། །སྣང་བར་གྱུར་པས་ལུས་ཀྱི་སྲོག་ཀྱང་འཛིན། །དམྱལ་བར་རང་སྣང་ཙམ་གྱི་ངང་ལ་སྤྱོད། །རང་གི་དབང་གིས་དེ་ལྟར་སྣང་བ་ཡིན། །ལྷ་རྣམས་ལྟུང་བའི་སྡུག་བསྔལ་སྣང་གྱུར་པ། །ལྷ་མ་ཡིན་ལ་འཐབ་དང་<milestone unit="page" n="583"/><milestone unit="line" n="583.1"/>༄༅། །རྩོད་པ་དང་། །མི་རྣམས་ལ་ནི་འགྱུར་བ་ཡོད་པ་དང་། །བྱོལ་སོང་བཟའ་བཏུང་བཀོལ་དང་སྤྱད་པ་དང་། །ཡི་དྭགས་ཕྱི་ནང་སྒོས་ཁུར་སྒྲིབ་པ་ཅན། །དམྱལ་བ་ཚ་དང་གྲང་བར་སྣང་བས་སྡུག །ལྷ་མིག་<milestone unit="line" n="583.2"/>དག་པས་མཐོང་བའི་ཡོན་ཏན་དང་། མཚོན་ཆས་བསྣུན་ཡང་འཆི་བར་དཀའ་བ་དང་། །དམ་ཚིག་སྡོམ་པ་བསྲུང་ན་སངས་རྒྱས་འགྲུབ། །བྱོལ་སོང་རྣམས་ནི་ལྟོ་གོས་བཙལ་བར་སླ། །ཡི་དྭགས་རྣམས་ལ་བསྔོས་པས་<milestone unit="line" n="583.3"/>ཚིམ་པར་འགྱུར། །དམྱལ་བར་རང་གི་ཚེ་ལས་སྔ་ཕྱི་དྲན། །འཁོར་བའི་སྡུག་བསྔལ་དག་ལས་ཚང་འགྱུར་བས། །བྱམས་པས་གཞན་ལ་ཕན་ནི་འདོགས་པར་བྱེད། །སྙིང་རྗེ་བརྩེ་བའི་སེམས་དང་ལྡན་པ་<milestone unit="line" n="583.4"/>དང་། །དགའ་བས་སྡུག་བསྔལ་བྲལ་བར་འདོད་པ་དང་། །བཏང་སྙོམས་དགྲ་ཟིན་མེད་པར་ཁྱབ་གྱུར་ཅིང་། །དགའ་བ་དང་ནི་བདེ་བ་ལྡན་གྱུར་པས། །རྟོག་པ་དང་ནི་དབྱོད་པས་རྣམ་པར་བྱེད། །ཚངས་གནས་རིམ་<milestone unit="line" n="583.5"/>པར་གནས་པའི་ལྷ་རྣམས་ཡིན། །སྐྱེ་མཆེད་བཞི་ལ་མི་གཡོ་གནས་གྱུར་པ། །སྲིད་པའི་རྩེ་མོ་ལྟོས་པའི་སངས་རྒྱས་ཡིན། །ཆོས་ཀྱི་དབྱིངས་ཀྱིས་ཀུན་ལ་ཁྱབ་པའི་ཕྱིར། །གང་ཟག་ཐེག་པ་གསུམ་དུ་འཇུག་གྱུར་<milestone unit="line" n="583.6"/>པ། །ངེས་མེད་གང་དང་འཕྲད་པའི་ཆོས་ལ་སྤྱོད། །འདི་ནི་རིགས་ཀྱི་ངེས་པ་མེད་པ་ཡིན། །ཆོས་ཀྱི་དབྱིངས་ནི་ཀུན་ལ་ཁྱབ་པ་དང་། །བདེ་གཤེགས་སྙིང་པོ་རང་སེམས་ལ་ཡོད་པས། །དེ་ཉིད་རྟོགས་པའི་སྐལ་བ་མི་<milestone unit="page" n="584"/><milestone unit="line" n="584.1"/>ལྡན་ན། །འདི་ནི་རིགས་ཆད་གང་ཟག་ཡིན་ཞེས་བྱ། །རང་བཞིན་གཤིས་ཀྱི་དབང་པོ་རྣོ་བའམ། །ཡང་ན་སྦྱངས་པས་དབང་པོ་རྣོ་བ་རྣམས། །དམ་པའི་ཆོས་དེ་མཐོང་ནས་འཇུག་པ་ནི། །དབང་པོ་རྣོན་པོས་ཆོས་ཕྱིར་<milestone unit="line" n="584.2"/>འབྲང་བ་ཡིན། །རང་བཞིན་གཤིས་ཀྱིས་དབང་པོ་བརྟུལ་བ་དང་། །མ་སྦྱངས་ལས་ངན་དབང་གིས་བརྟུལ་བ་ནི། །བླ་མའི་ཡོན་ཏན་མཐོང་བྲོད་ཆོས་ལ་ཞུགས། །དབང་པོ་བརྟུལ་པོ་གང་ཟག་ཕྱིར་འབྲེང་ཡིན། །རང་<milestone unit="line" n="584.3"/>བཞིན་སྣོད་དུ་གྱུར་པའི་གང་ཟག་རྣམས། །ལས་དང་སྐལ་བར་རབ་ཏུ་ལྡན་པ་ཡིན། །རང་བཞིན་སྣོད་མེད་རང་རྒྱུད་ངན་པ་རྣམས། །ལས་འཕྲོ་སྐལ་བ་མེད་པའི་ཆོས་མི་འབྱུང་། །ཁམས་གསུམ་འཁོར་བར་འ་ས་<milestone unit="line" n="584.4"/>པའི་སེམས་ཅན་རྣམས། །མ་འོངས་སངས་རྒྱས་འབྱུང་བའི་རྒྱུར་གྱུར་པ། །བདེ་གཤེགས་སྙིང་པོས་ཀུན་ལ་ཁྱབ་པ་ཡིན། །དམ་ཆོས་རྟོགས་པའི་སྐལ་དང་མི་ལྡན་པ། །བྱང་དུ་ཁ་བལྟས་བྲག་གི་ཕུག་པའི་ནང་། །ཉི་<milestone unit="line" n="584.5"/>མ་མི་འཆར་ལས་ངན་ཐུགས་རྗེ་རྡུགས། །སངས་རྒྱས་ཐུགས་རྗེ་ཀུན་ལ་ཁྱབ་གྱུར་པ། །འབྱུང་ཆེན་གཏོས་ཀྱི་ནམ་མཁའ་ལྟ་བུར་གནས། །ཐམས་ཅད་མ་ལུས་འདི་ལས་འདའ་བ་མེད། །ཅེས་གསུངས་སོ། །གླང་པོ་<milestone unit="line" n="584.6"/>རབ་འབོག་གི་རྒྱུད་ལས། འཁྲུལ་པའི་ལེའུ་སྟེ་བཞི་པའོ།། །།དེ་ནས་ཡང་དག་པར་རྫོགས་པའི་སངས་རྒྱས་ཀྱི་དགོངས་པར་གྲོལ་བ་འདི་དག་གསུངས་སོ། །མྱ་ངན་འདས་པའི་ཆོས་རྣམས་<milestone unit="page" n="585"/><milestone unit="line" n="585.1"/>༄༅། །ཀུན། །མཐར་ཐུག་འབྲས་བུའི་རྟེན་གྱུར་པ། །སྐུ་རྣམས་ཀུན་གྱི་གཞིར་གྱུར་ཏེ། །ཆོས་སྐུ་དྲི་མ་མེད་པར་གནས། །རིག་པ་རང་སྣང་གཞལ་ཡས་བཀོད། །རིགས་བདག་རྒྱལ་བ་སངས་རྒྱས་ལྔ། །བཙུན་<milestone unit="line" n="585.2"/>མོ་སྲས་ཀྱི་ཚོགས་ཀྱིས་བསྐོར། །དངོས་པོ་གཉིས་ལ་ལོངས་སྤྱོད་ཅིང་། །ས་བཅུ་པ་ཡིས་གཟིགས་གྱུར་པ། །ལོངས་སྤྱོད་རྫོགས་པའི་སྐུ་ཞེས་བྱ། །གདུལ་བྱ་མ་ལུས་འགྲོ་རྣམས་ལ། །རྒྱུ་འབྲས་ཆོས་ཀྱིས་འདུལ་<milestone unit="line" n="585.3"/>མཛད་ཅིང་། །མཛད་པ་བཅུ་གཉིས་རྫོགས་མཛད་པ། །སྟོང་གསུམ་འགྲོ་བ་སྤྲུལ་པས་འདུལ། །ཇི་སྙེད་གདུལ་བྱ་བསམ་ཡས་རྣམས། །ཇི་སྙེད་གྲངས་མཉམ་སྤྲུལ་པར་སྣང་། །མཐུན་པས་མཐུན་པ་འདུལ་མཛད་<milestone unit="line" n="585.4"/>པ། །དེ་ལ་སྤྲུལ་པའི་སྐུ་ཞེས་བྱ། །དང་པོའི་སངས་རྒྱས་སར་འགྲོ་བ། །དེ་ཉིད་ཇི་བཞིན་རྡོ་རྗེ་འཆང་། །དེ་ཉིད་རང་སྣང་རང་རིག་པ། །མགོན་པོ་གཞི་ནས་རྫོགས་སངས་རྒྱས། །སེམས་ཅན་ལུས་ཀྱི་བྱ་བ་<milestone unit="line" n="585.5"/>ཡིས། །ཚོགས་གཉིས་རྫོགས་ནས་སངས་རྒྱས་པ། །ལམ་སྦྱངས་རིག་པ་གོལ་གྱུར་པ། །རྟོགས་པ་མངོན་གྱུར་སངས་རྒྱས་ཡིན། །དེ་བཞིན་ཉིད་རྟོགས་གཞི་ནས་གྲོལ། །ལམ་སྦྱངས་རྟོགས་པ་མངོན་གྱུར་པ། །ཆོས་<milestone unit="line" n="585.6"/>སྐུ་ཐོབ་པར་གང་གྱུར་པ། །མཚན་མེད་ཕྱག་རྒྱ་ཆེན་པོར་གནས། །ཆོས་ཀྱི་སྐུ་ལས་རྣམ་འཕྲུལ་ཞིང་། །གདུལ་བྱ་ཡས་གཟིགས་ལོངས་སྤྱོད་རྫོགས། །ལུས་ངག་ཡིད་གསུམ་སྐུ་གསུང་ཐུགས། །གང་བསྒོམ་མངོན་དུ་<milestone unit="page" n="586"/><milestone unit="line" n="586.1"/>གྱུར་པ་ཡི། །སྐུ་ཉིད་གཉིས་སུ་མེད་གྱུར་པ། ཁྲེས་རྒྱུད་མ་སྦྱངས་ལོངས་སྐུར་བཞུགས། །འཁོར་འདས་དངོས་པོ་རྣམ་གཉིས་ལ། །སྤྱོད་པ་རང་གྲོལ་སྒྱུ་མའི་སྐུ། །བདེ་བ་ཆེན་པོ་ཉམས་སུ་བསྟར། །གཟུགས་སྐུ་ཕྱག་<milestone unit="line" n="586.2"/>རྒྱ་ཆེན་པོ་ཡིན། །འཇིག་རྟེན་ཁམས་ནི་འདི་ཉིད་ན། །སྤྲུལ་སྐུ་ཐུབ་པའི་དབང་པོར་སྣང་། །དེ་བཞིན་འགྲོ་དྲུག་ཐུབ་པ་དྲུག །འཇིག་རྟེན་ཁམས་ནི་གཞན་དག་ན། །བཞུགས་པའི་སྤྲུལ་སྐུ་བསམ་མི་ཁྱབ །འགྲོ་བ་ཇི་<milestone unit="line" n="586.3"/>ལྟར་འདུལ་ཞིང་སྣང་། །ཆོས་ཀྱི་དབྱིངས་ཀྱི་ཡེ་ཤེས་ཉིད། །དང་པོ་ཆོས་རྣམས་སྟོང་པར་རྟོགས། །མེ་ལོང་ལྟ་བུའི་ཡེ་ཤེས་ཉིད། །ཆོས་རྣམས་དག་ཅིང་གསལ་བར་མཁྱེན། །ཡེ་ཤེས་གཉིས་ཀྱིས་གང་བསྡུས་<milestone unit="line" n="586.4"/>པ། །ཆོས་སྐུ་དྲི་མ་མེད་པར་བཞུགས། །མཉམ་པ་ཉིད་ཀྱི་ཡེ་ཤེས་ཀྱིས། །འཁོར་འདས་སོ་སོར་ཐ་དད་མེད། །སོ་སོར་ཀུན་ཏུ་རྟོགས་པ་ཡིས། །རང་རང་སྤྱི་ཡིས་མཚན་ཉིད་མཁྱེན། །ཡེ་ཤེས་དེ་གཉིས་གང་བསྡུས་<milestone unit="line" n="586.5"/>པ། །སྒྱུ་མའི་ཡེ་ཤེས་ཆུ་ཟླ་བཞིན། །ཞལ་ཕྱག་འཁོར་དང་བཅས་རྫོགས་པ། །ལོངས་སྤྱོད་རྫོགས་པའི་སྐུ་རུ་བཞུགས། །འཁོར་འདས་ཕྲིན་ལས་མ་ལུས་པ། །ལུས་ངག་ཡིད་ཀྱི་བྱ་བ་གྲུབ། །ཕུན་སུམ་ཚོགས་གྱུར་ཡེ་<milestone unit="line" n="586.6"/>ཤེས་འདི། །སྤྲུལ་པའི་སྐུ་རུ་བཞུགས་པ་ཡིན། །བསོད་ནམས་རྒྱུ་ཡི་ཚོགས་བསགས་པས། །གཟུགས་སྐུ་གཉིས་ཀྱི་བདག་ཉིད་ཆེ། །འབྲས་བུ་ཡེ་ཤེས་ཚོགས་རྫོགས་པས། །ཆོས་ཀྱི་སྐུ་རུ་རབ་ཏུ་འགྲུབ། །མཚན་དང་<milestone unit="page" n="587"/><milestone unit="line" n="587.1"/>༄༅། །དཔེ་བྱད་ཡང་དག་རྫོགས། །ལོངས་སྤྱོད་རྫོགས་སྐུ་སྤྲུལ་པའི་སྐུ། །མཚན་དང་དཔེ་བྱད་མི་དམིགས་སྤངས། །ཆོས་སྐུ་སྨྲ་བརྗོད་ཡུལ་ལས་འདས། །དྲི་མ་མེད་པའི་ཆོས་སྐུ་ལ། །གཞན་སྣང་རྟོག་པ་ཀུན་<milestone unit="line" n="587.2"/>བྲལ་བས། །གཟིགས་པར་བྱ་བའི་ཡུལ་དང་བྲལ། །རང་སྣང་དགོངས་པ་རང་གསལ་མཁྱེན། །ཉན་ཐོས་རང་རྒྱལ་བྱང་ཆུབ་སེམས། །ས་ཐོབ་རྣམས་ཀྱིས་ཞལ་གཟིགས་ནས། །གསང་བ་ཆོས་ཀྱི་བགྲོ་བ་<milestone unit="line" n="587.3"/>ཉན། །ལོངས་སྐུ་ཐུགས་རྗེས་ས་བཅུ་གཟིགས། །ལས་དག་འགྲོ་བ་དྲུག་རྣམས་ལ། །མཐུན་པའི་ཐུགས་རྗེ་རང་སྣང་ལ། །ལྷ་རྣམས་ལ་ནི་སྲིད་ཐུབ་འཛིན། །ལྷ་མིན་རྣམ་པར་སྣང་བྱེད་དང་། །མི་ལ་ཤཱཀྱ་སེང་གེ་<milestone unit="line" n="587.4"/>ཉིད། །བྱོལ་སོང་སེང་གེ་རབ་བརྟན་སྐུ། །ཡི་དྭགས་ཁ་འབར་རྒྱལ་མོའི་བུ། །དམྱལ་བ་རྣམས་ལ་ཆོས་རྒྱལ་སྲས། །ཐུགས་རྗེའི་མཛད་པ་བཅས་པར་སྣང་། །ཞེས་གསུངས་སོ། །གླང་པོ་རབ་འབོག་གི་རྒྱུད་ལས། མྱ་<milestone unit="line" n="587.5"/>ངན་འདས་པ་སྐུ་གསུམ་བསྟན་པ་སྟེ་ལེའུ་ལྔ་པའོ།། །།དེ་ནས་བཅོམ་ལྡན་འདས་རྡོ་རྗེ་འཆང་ཆེན་པོ་འཁོར་འདས་ཐམས་ཅད་རང་སྣང་བའི་ཏིང་ངེ་འཛིན་ལ་སྙོམས་པར་ཞུགས་ནས་འདི་གསུངས་སོ། །རང་<milestone unit="line" n="587.6"/>བཞིན་སྣང་བ་བཅོས་བསླད་བྲལ། །འཁོར་འདས་དབྱེར་མེད་ཆེན་པོར་གནས། །འཁྲུལ་པའི་སྣང་བ་སྣོད་དང་བཅུད། །གཟུང་དང་འཛིན་པ་གཉིས་སུ་སྣང་། །གདུལ་བྱའི་སྣང་བ་གང་སྣང་བ། །བདེ་གཤེགས་སེམས་<milestone unit="page" n="588"/><milestone unit="line" n="588.1"/>ཅན་དོན་མཛད་པ། །བདེ་གཤེགས་སྣང་བ་སྐུ་གསུང་ཐུགས། །མི་ཟད་རྒྱན་གྱི་འཁོར་ལོར་སྣང་། །སྣང་བ་བཞི་ཞེས་བྱ་བའི་ཏིང་ངེ་འཛིན་ཏོ། །དེ་ནས་དེ་བཞིན་གཤེགས་པ་ཉིད་ལ་ཉིད་འདི་བརྗོད་དོ། །སེམས་ཅན་<milestone unit="line" n="588.2"/>འཁོར་བར་འཁྱམས་རྣམས་ལ། །ཉོན་མོངས་རྣམ་པ་ལྔ་རུ་སྣང་། །རྣལ་འབྱོར་ཉམས་སུ་ལེན་རྣམས་ལ། །ཉམས་ཀྱི་སྣང་བ་ལམ་དུ་སྣང་། །བདེ་བར་གཤེགས་པའི་སྐུ་གསུང་ཐུགས། །མི་ཟད་རྒྱན་གྱི་འཁོར་ལོར་<milestone unit="line" n="588.3"/>སྣང་། །གསང་བ་བསམ་གྱིས་མི་ཁྱབ་དང་། །ཐམས་ཅད་ས་རུ་སྣང་བའོ། །སྣང་བ་གསུམ་ཞེས་བྱ་བའི་ཏིང་ངེ་འཛིན་ཏོ། །དེ་ནས་བདེ་བར་གཤེགས་པ་ཉིད་ལ་ཉིད་འདི་བརྗོད་དོ། །མ་རྟོགས་པ་ཡི་སྣང་བ་<milestone unit="line" n="588.4"/>ཉིད། །ལོག་པར་རྟོག་པའི་སྣང་བ་དང་། །འགྲོ་བ་ཞེན་པའི་སྣང་བ་དང་། །རྒྱུ་འབྲས་བློ་ཡི་སྣང་བ་དང་། །དབྱེར་མེད་ཀུན་བཟང་སྣང་བ་རྣམས། །རང་བཞིན་མ་ནོར་དོན་རྟོགས་ན། །ཆོས་ཀྱི་དབྱིངས་ལས་འགྱུར་བ་<milestone unit="line" n="588.5"/>མེད། །ཆོས་སྐུ་ཆེན་པོར་རང་གནས་པའོ། །དེ་ཡང་ཇི་ལྟ་བུ་ཞེ་ན། །དམུས་ལོང་ཚུལ་བྱུང་སྐྱེ་བོ་པས། །ཐོ་ཡོར་མི་རྟ་རྟགས་རྣམས་མཐོང་། །མུ་སྟེགས་ཆད་པར་བལྷ་བ་ནི། །གློ་བུར་ཙམ་སྣང་མཐའ་མེད་བལྟ། །རྟག་<milestone unit="line" n="588.6"/>པ་བྱས་སྣང་དངོས་པོར་འདོད། །ཐམས་ཅད་བྱེད་པ་རྒྱུ་རུ་སྨྲ། རྟགས་པར་འདི་སྐབས་འདིར་འདོད་མིན་དཔྱད། །དམྱལ་བའི་རང་བཞིན་མེ་སོགས་སྣང་། །ཡི་དྭགས་སྡིག་སེམས་མི་གཙང་ལུས། །བྱོལ་སོང་གྱེན་<milestone unit="page" n="589"/><milestone unit="line" n="589.1"/>༄༅། །མཐུར་ངམ་གྲོག་སྣང་། །མི་ལ་མཐོང་ཡུལ་གླིང་དུ་སྣང་། །དེ་བཞིན་ལྷ་མིན་གོ་མཚོན་སྣང་། །ལྷ་ཡི་དགེ་སེམས་རིན་ཆེན་སྣང་། །ཉན་ཐོས་ཕྱི་རོལ་རྡུལ་བྲལ་བལྟས། །རང་གི་ཤེས་པ་སྐད་ཅིག་<milestone unit="line" n="589.2"/>མ རང་སངས་རྒྱས་པའི་ལྟ་བ་ནི། །ཕྱི་རོལ་བཅུ་གཉིས་སྒྱུ་མ་ཙམ། །ནང་གི་ཡེ་ཤེས་སྐད་ཅིག་མ། །རྟེན་འབྲེལ་རྩ་བ་རྩད་ནས་གཅོད། །དབུ་མ་ཀུན་རྫོབ་རྣམ་པ་བཞི། །དོན་དམ་སྤྲོས་པ་རབ་ཏུ་ཞི། །ཀྲི་ཡུ་དོན་<milestone unit="line" n="589.3"/>དམ་ཆོས་ཉིད་བལྟ། །ཀུན་རྫོབ་རང་རིག་ཡོན་ཏན་ལྷ། །རིགས་གསུམ་དཀྱིལ་འཁོར་སྣང་བ་ལ། །སྐྱེ་བོ་འཁྲུལ་པ་མེད་པའོ། །གཉིས་ཀ་རྒྱུད་ཀྱི་འདོད་པ་ནི། །ལྟ་སྤྱོད་གོང་འོག་རྫས་སུ་མཐུན། །ཡོ་ག་དོན་དམ་དག་<milestone unit="line" n="589.4"/>པ་ཡིས། །ཆོས་ཀྱི་དབྱིངས་ཀྱི་ཡེ་ཤེས་སུ། །རྟོགས་པའི་བྱིན་རླབས་ལྟར་སྣང་བ། །དེ་ཕྱིར་སྐྱེ་བོ་ལྟར་མཐོང་འཁྲུལ། །རྣལ་འབྱོར་ཆེན་པོའི་དོན་དམ་དུ། །རང་རིག་གཉིས་མེད་དེ་བཞིན་ཉིད། །རྟོགས་པའི་ཆོ་འཕྲུལ་<milestone unit="line" n="589.5"/>དྲུག་སོགས་པ། །ལྷར་སྣང་ངང་ལས་འཁོར་བ་མེད། །ཨ་ནུ་ཡོ་གས་དོན་དམ་དུ། །བདེ་ཆེན་རྟོགས་པའི་རིག་རྩལ་ལས། །ཀུན་རྫོབ་ལྷ་ཡི་དཀྱིལ་འཁོར་སྣང་། །དེ་ཕྱིར་སྐྱེ་བོས་བརྟགས་པ་འཁྲུལ། །རྫོགས་པའི་རྣལ་<milestone unit="line" n="589.6"/>འབྱོར་བདེན་གཉིས་བྲལ། །ཐམས་ཅད་རང་བྱུང་རང་སྣང་བའི། །ཡེ་ཤེས་མཐའ་གསུམ་བྲལ་བ་ལ། །བརྟགས་པས་གཉིས་པོ་གདོད་ནས་མེད་། །ཀུན་ཏུ་བཟང་པོའི་སྣང་བ་ནི། །འཁོར་དང་མྱ་ངན་འདས་པའི་<milestone unit="page" n="590"/><milestone unit="line" n="590.1"/>ཆོས། །མ་ལུས་རག་པ་བྱང་ཆུབ་སེམས། །དབྱེར་མེད་ཐག་ལེ་ཆེན་པོར་བཞུགས། །ཞེས་གསུངས་པས་སྣང་བའ་ཆོས་འཇག་པའ་ཏང་ངེ་འརྫན་རྟ། །དེ་ནས་དེ་བཞན་གཤེགས་པས་འད་སྐད་བརྗོད་དོ། །སྣང་བ་དབ<milestone unit="line" n="590.2"/>ང་པོ་ཡུལ་རྣམས་ལ། །གཟུགས་སྒྲ་དྲི་རོ་རེག་བྱར་སྣང་། །མཆོད་པ་འདོད་ཡོན་རྣམ་ལྔས་བསོགས། །དབང་པོ་རབ་འབྲིང་ཐ་མས་བརྟག །ཐོབ་པ་དོན་རིག་ཞེན་པ་ལོག །སྒོ་ལྔ་ཡིད་ཀྱི་ངང་དུ་ཐིམ། །ཐ་མལ་ཡུལ་<milestone unit="line" n="590.3"/>གྱི་སྣང་བ་དང་། །ཡུལ་ཅན་རྣལ་འབྱོར་སྣང་བ་ལ། །ཡུལ་བྲལ་རྒྱལ་བའི་སྣང་བར་གྲུབ། །ལེགས་པའི་ཡོན་ཏན་འདོད་ཆགས་དང་། །ཉེས་པའི་སྐྱོན་ལ་ཞེ་སྡང་སྐྱེས། །གཉི་ག་མ་ཡིན་གཏི་མུག་པའི། །དུག་གསུམ་<milestone unit="line" n="590.4"/>རྩ་བ་མཆེད་པར་བྱེད། །སྣང་བ་སྐུ་ཡི་དཀྱིལ་འཁོར་ཉིད། །གྲགས་པའི་སྒྲ་སྐད་བདེ་གཤེགས་གསུངས། །དྲན་རྟོག་ཐུགས་ཉིད་བདེ་བ་ཆེ། །གཅེར་མཐོང་གཅེར་གྲོལ་མངོན་སངས་རྒྱས། །འཁོར་བར་སྣང་བ་ཞེན་<milestone unit="line" n="590.5"/>པའི་ཆོས། །མཆོད་པར་གྱུར་པ་ཞེན་ཡུལ་བརྟག །ཐོབ་པར་འབྲས་བུའི་ནང་དུ་བསྐྱལ། །ཞེས་གསུངས་སོ། །གླང་པོ་རབ་འབོག་གི་རྒྱུད་ལས། འཁོར་འདས་སྣང་བའི་དཀྱིལ་འཁོར་གྱི་སྤྱོད་ཡུལ་བསྟན་པའི་ལེའུ་སྟེ་<milestone unit="line" n="590.6"/>དྲུག་པའོ།། །།དེ་ནས་བཅོམ་ལྡན་འདས་རྡོ་རྗེ་འཆང་ཆེན་པོས་རང་རང་གི་ཐེག་པ་གསང་བར་གསུངས་སོ། །འཁོར་དང་མྱ་ངན་འདས་པ་ལ། །ལྟ་བའི་དོན་ལ་ཀུན་ཀྱང་གནས། །ལྟ་བས་མ་ཁྱབ་གཅིག་<milestone unit="page" n="591"/><milestone unit="line" n="591.1"/>༄༅། །ཀྱང་མེད། །ཐེག་པར་ཞུགས་པ་ཤིན་ཏུ་ཉུང་། །འཇིག་རྟེན་ཐ་མལ་ངོ་མཚར་ཅན། །གཞན་ལུས་བསད་ནས་རང་ལུས་གསོ། །འདི་བདེ་ཕྱི་མ་མ་ཤེས་པ། །འདི་རྟེན་རྒྱང་འཕན་བལྟ་བར་བཤད། །ཁ་<milestone unit="line" n="591.2"/>ཅིག་སྐྱེ་བོ་དམན་པ་ཡིས། །འདི་དང་ཕྱི་མའི་དོན་མ་གོ། །བྱ་བ་གཉིས་དང་བྲལ་གྱུར་པ། །འཇིག་རྟེན་ཕྱལ་བའི་ལྟ་བར་བཤད། །རང་སེམས་སྙིང་གི་དཀྱིལ་གནས་ནས། །བྱེད་པ་པོ་རུ་དེ་འདོད་བརྟག །ལས་འབྲས་<milestone unit="line" n="591.3"/>བདེན་པའི་དོན་མེད་ཅིང་། །ཐམས་ཅད་མེད་འདོད་ཆད་པར་བལྟ། །མུ་སྟེགས་རྟག་ཆད་ལྟ་བ་ནི། །ལོག་པའི་ཐེག་པ་ལམ་དུ་ཞུགས། །འདུས་བྱས་ཐམས་ཅད་མི་རྟག་པ། །ཟག་པ་བཅས་རྣམས་སྡུག་བསྔལ་<milestone unit="line" n="591.4"/>ཞིང་། །ཆོས་རྣམས་ཀུན་ལ་བདག་མེད་པས། །མྱ་ངན་འདས་པ་ཐམས་ཅད་ཞི། །འདི་ནི་ཆོས་རྟགས་ཕྱག་རྒྱ་བཞི། །འདི་འདོད་འདས་པའི་ཐེག་པར་བཤད། །སེམས་ཉིད་སངས་རྒྱས་རྒྱུད་ཤེས་པས། ཁུ་ལ་སྦྱོར་བ་<milestone unit="line" n="591.5"/>རྒྱུ་ཡི་ཆོས། །བསོད་ནམས་ཚོགས་དང་ཡེ་ཤེས་ཚོགས། །རྫོགས་ནས་བསྐལ་པར་ཚོགས་བསགས་པའི། །དུས་ཚིག་ཕྱི་མར་འབྲས་བུ་ཐོབ། །མཚན་ཉིད་རྒྱུ་ཡི་ཐེག་པར་བཤད། །རང་སེམས་སྐུ་གསུམ་འབྲས་བུར་<milestone unit="line" n="591.6"/>བལྟ། །བྱ་བ་སྤྱོད་པ་རྣལ་འབྱོར་རྒྱུད། །གཟུགས་སྐུ་ལྷ་ཡི་འབྲས་བུར་བསྒོམ། །རྣལ་འབྱོར་ཆེན་པོ་ལོངས་སྐུ་སྒྲུབ། །རྗེས་སུ་རྣལ་འབྱོར་སྤྲུལ་སྐུའི་ལམ། །རྫོགས་ཆེན་ཆོས་སྐུ་ཆེན་པོར་བལྟ། །འབྲས་བུ་ལམ་དུ་བྱེད་<milestone unit="page" n="592"/><milestone unit="line" n="592.1"/>པས་ན། །ཚེ་གཅིག་ལུས་གཅིག་མངོན་སངས་རྒྱས། །དགེ་བ་བཅུ་ལ་ལེགས་སྤྱད་པས། །མཐོ་རིས་ལྷ་མི་ཐོབ་པར་འགྱུར། །མི་དགེའི་ལས་རྣམས་སྤྱད་པ་ཡིས། །ངན་སོང་གསུམ་དུ་གཞོལ་བར་འགྱུར། །སྡིག་<milestone unit="line" n="592.2"/>སྤངས་དགེ་སྦྱོང་ལམ་དུ་ཞུགས། །འདི་ནི་ལྷ་མིའི་ཐེག་པ་ཡིན། །བྱམས་པ་དང་པོར་བསྒོམ་པར་བྱ། །གཉིས་པ་སྙིང་རྗེ་ཆེན་པོ་ལ། །གསུམ་པ་ལ་ནི་དགའ་བ་སྟེ། །ཀུན་གྱི་མཐར་ནི་བཏང་སྙོམས་ཉིད། །འདི་ནི་<milestone unit="line" n="592.3"/>ཚངས་གནས་གཟུགས་ཁམས་ཉིད། །རྟོག་སྤྱོད་དགའ་བདེ་གཟུགས་ཁམས་འགྲུབ། །ཞི་གནས་ཙམ་ལ་མངོན་པར་ཞེན། །རྣམ་ཤེས་དོན་ལ་རིགས་བཞིར་འཛིན། །ལྷག་མཐོང་རྒྱབ་ཀྱིས་ཕྱོགས་པ་ནི། །གཟུགས་<milestone unit="line" n="592.4"/>མེད་ཁམས་སུ་སྐྱེ་བར་བྱེད། །མུ་སྟེགས་ཆོས་ཀྱི་ལམ་ཞུགས་པས། །ཚངས་པ་ཁྱབ་འཇུག་གུ་ལང་དང་། །ལྷ་ཆེན་གོ་འཕང་འཐོབ་པར་འགྱུར། །དེ་ཕྱིར་འདི་དག་མཆོད་པར་བྱ། །དམིགས་པ་ཕྲ་བའི་རང་རྒྱལ་<milestone unit="line" n="592.5"/>བས། །ཡིད་བཞིན་བདེ་བ་མཆོག་གི་ས། །བསེ་རུ་ནེ་ཙོ་ལྟ་བུ་ཡི། །འབྲས་བུ་དམ་པ་འཐོབ་པར་འདོད། །མོས་པ་ཆུང་བའི་ཉན་ཐོས་པས། ཁུན་དུ་ཞུགས་དང་ཕྱིར་ལ་འོང་། །ས་བརྒྱད་སྦྱོངས་པས་ཕྱིར་མི་<milestone unit="line" n="592.6"/>འོང་། །དགྲ་བཅོམ་འབྲས་བུ་འཐོབ་པར་འདོད། །བྱང་ཆུབ་སེམས་དཔའི་ཐེག་པ་ནི། །ཕ་རོལ་ཕྱིན་བཅུའི་ལམ་ཞུགས་པས། །ས་བཅུ་རིམ་གྱིས་བགྲོད་གྱུར་ནས། །བཅུ་གཅིག་ཀུན་ཏུ་འོད་ཀྱང་འཐོབ། །དུག་གསུམ་<milestone unit="page" n="593"/><milestone unit="line" n="593.1"/>༄༅། །སྦྱངས་པའི་རིགས་གསུམ་པས། །རྡོ་རྗེ་འཛིན་པའི་ས་འཐོབ་འགྱུར། །རིགས་བཞི་ལྷ་འདོད་ཆ་གཉིས་འཛིན། །རིགས་བཞི་རྡོ་རྗེ་འཆང་སར་འགྲོ། །རིགས་ལྔ་བསྒོམས་པའི་རྣལ་འབྱོར་ནི། །སྟུག་པོ་<milestone unit="line" n="593.2"/>བཀོད་པའི་ས་འཐོབ་འདོད། །རྣལ་འབྱོར་ཆེན་པོ་ནང་པ་ནི། །མ་ཆགས་པདྨ་ཅན་གྱི་སར། །ཡི་གེ་འཁོར་ལོ་ཚོགས་ཆེན་ལ། །སྐུ་ལྔ་ལྷུན་གྱིས་གྲུབ་པ་འཐོབ། །རྗེས་སུ་རྣལ་འབྱོར་ཆེན་པོ་ནི། །མཚན་རྫོགས་རྡོ་རྗེ་<milestone unit="line" n="593.3"/>འཆང་གི་སར། །བཅུ་བཞི་རྡོ་རྗེ་འཛིན་པ་འཐོབ། །རྫོགས་པ་ཆེན་པོའི་རྣལ་འབྱོར་པ། །ཀུན་བཟང་དབྱེ་བ་མེད་པའི་ས། །ཆོས་སྐུ་ཐེག་ཆེན་ཀུན་ཏུ་བརྡལ། །ཐིག་ལེ་ཆེན་པོ་གཅིག་ཏུ་འཐོབ། །ཕྱལ་པ་རྒྱང་འཕན་<milestone unit="line" n="593.4"/>བཟའ་བཏུང་གིས། །གངས་རི་ཡུལ་ལྷ་མཆོད་པར་བྱེད། །མུ་སྟེགས་སྲོག་ཆགས་ཤ་ཁྲག་གིས། །ཕྱུ་དང་དབང་ཕྱུག་ལ་སོགས་མཆོད། །ཉན་ཐོས་རང་རྒྱལ་བྱང་ཆུབ་སེམས། །གཙང་མའི་མཆོད་པ་སྣ་ཚོགས་<milestone unit="line" n="593.5"/>པས། །དཀོན་མཆོག་རྣམ་པ་གསུམ་མཆོད་པ། །ཟས་མཆོག་གཙང་མའི་སྣོད་ཀྱིས་འབུལ། །ཀྲི་ཡུ་ཨུ་པ་ཡོ་ག་པ། །དུང་ཆོས་ནང་གི་སྣོད་ནང་དུ། །ཡི་དམ་ལྷ་ལ་མཆོད་པ་འབུལ། །སྤྱིན་གཏོང་གནས་སུ་གཏོར་མས་<milestone unit="line" n="593.6"/>མཆོད། །བསྐྱེད་པ་མ་ཧྭ་ཡོ་གའི་རྒྱུད། །རྫོགས་པ་ཨ་ནུ་ཡོ་གའི་ལུང་། །དམ་རྫས་བདུད་རྩི་བྷན་དྷའི་སྣོད། །སྒྲོལ་སྦྱོར་མཆོད་པ་འབུལ་བར་བྱེད། །རྫོགས་ཆེན་རྟོགས་པའི་རྣལ་འབྱོར་པ། །སེམས་ཉིད་རང་སྣང་<milestone unit="page" n="594"/><milestone unit="line" n="594.1"/>རིག་པ་ལ། །མཆོད་བྱ་གྲུབ་པའི་གནས་མེད་པས། །ཆོས་སྐུ་གཅིག་ལ་རོལ་པར་ཤར། །ཞེས་གསུངས་སོ། །གླང་པོ་རབ་འབོག་གི་རྒྱུད་ལས། ཐེག་པ་ཐམས་ཅད་ཀྱི་ཁྱད་པར་ཕྱེ་བ་སྟེ་ལེའུ་བདུན་<milestone unit="line" n="594.2"/>པའོ།། །།དེ་ནས་རྡོ་རྗེ་འཆང་ཆེན་པོས་ཐམས་ཅད་མཁྱེན་པའི་ཡེ་ཤེས་ཆེན་པོའི་གཟིགས་པ་འདི་འགྲོ་བའི་ཆེད་དུ་གསུངས་པའོ། །དྲི་མེད་ཆོས་ཀྱི་སྐུ་ཡི་ཐུགས་རྗེ་ནི། །ནམ་མཁའི་མཐའ་དང་མཉམ་པའི་<milestone unit="line" n="594.3"/>གདུལ་བྱ་ལ། །དམིགས་པ་མེད་པའི་མཛད་པ་ཀུན་ལ་ཁྱབ། །ཆུ་བོའི་རྒྱུན་ལྟར་རྟག་པར་རྒྱུན་དུ་སྐྱེ། །རྡོ་རྗེའི་སྐུ་དང་མངོན་པར་བྱང་ཆུབ་སྐུ། །རང་བཞིན་ཤུགས་ཀྱི་ཐུགས་རྗེ་སྐྱེ་བ་ནི། །དབྱར་དགུན་སྟོན་དཔྱིད་ཉི་<milestone unit="line" n="594.4"/>མའི་དཀྱིལ་འཁོར་ལྟར། །མ་བྱས་བྱེད་མེད་རང་བཞིན་ངང་གིས་སྣང་། །ལོངས་སྤྱོད་རྫོགས་པའི་སྐུ་ལ་ཐུགས་རྗེ་ནི། །བསྐུལ་ཞིང་གསོལ་བ་བཏབ་པས་སྐྱེ་བར་འགྱུར། །ས་བཅུ་ཐོབ་པའི་བྱང་ཆུབ་སེམས་དཔའ་<milestone unit="line" n="594.5"/>རྣམས། །ལྷན་ཅིག་པ་དང་གོ་ཕྱེའི་འཁོར་རྣམས་ལ། །འགྲོ་བའི་དོན་ལ་སྐུལ་མ་འདེབས་པ་ཡིས། །གསང་བའི་བ་དན་རྒྱ་ཆེར་སྒྲོགས་པར་འགྱུར། །འདི་ནི་སྔོན་བྱུང་ཡིན་ཞེས་དོན་ཡང་བསྟན། །དེ་བཞིན་རྗེས་སུ་<milestone unit="line" n="594.6"/>འདུག་པར་བྱེད་པ་རྣམས། །བསམ་གཏན་རང་བཞིན་དཀྱིལ་འཁོར་བསྐྱེད་བྱས་ནས། །ཡེ་ཤེས་དཀྱིལ་འཁོར་གཉིས་སུ་མེད་པར་བསྒྲུབ། །འདོད་པའི་དོན་ལ་བསྐུལ་ཞིང་གསོལ་བ་འདེབས། །ཐུན་མོང་མཆོག་གི་<milestone unit="page" n="595"/><milestone unit="line" n="595.1"/>༄༅། །དངོས་གྲུབ་འཐོབ་པར་འགྱུར། །ཡུལ་དང་ཕྲད་ནས་ཐུགས་རྔ་སྐྱེ་བ་ནི། །སྤྲུལ་པའི་སྐུ་ཡིས་གདུལ་བྱ་གཟིགས་མཛད་པ། །མ་ངེས་འཁོར་ལ་སྡེ་སྣོད་རྒྱུད་རྣམས་གསུངས། །བཟང་པོའི་ཡུལ་དང་ཕྲད་<milestone unit="line" n="595.2"/>པར་སྣང་བ་ཡིན། །གདུག་པ་གདུལ་བྱའི་དོན་དུ་ཁྲོ་བོར་བསྟན། །ངན་པའི་ཡུལ་དང་ཕྲད་པར་སྣང་བ་ཡིན། །གང་ལ་ཅིས་འདུལ་དེ་ལ་དེར་སྟོན་པ། །སྣ་ཚོགས་ཡུལ་དང་ཕྲད་པར་སྣང་བ་ཡིན། །རྗེས་འཇུག་རྣལ་<milestone unit="line" n="595.3"/>འབྱོར་ཆེན་པོ་སྒྲུབ་པ་པོས། །སྣོད་ལྡན་བུ་ལ་གསང་བའི་མན་ངག་སྤྱིན། །བཟང་པོའི་སྣོད་དང་ཕྲད་པར་གྱུར་པ་ཡིན། །ཞིང་བཅུ་གདུག་པ་མ་ལུས་བསྒྲལ་བྱས་ནས། །གནས་ངན་ངན་སོང་གནས་རྣམས་སྒྲོལ་མཛད་<milestone unit="line" n="595.4"/>པ། །ངན་པའི་ཡུལ་དང་ཕྲད་པར་གྱུར་པ་ཡིན། །རབ་འབྲིང་ཐ་མའི་དབང་པོ་མཐུན་རྟོགས་པ། །སྣ་ཚོགས་ཡུལ་དང་ཕྲད་པར་གྱུར་པ་ཡིན། །ཕྱོགས་གཅིག་སྙིང་རྗེ་འགྲོ་བ་ཀུན་ལ་ཡོད། །ཁྲ་དང་སྤྱང་ཀིས་རང་གི་བུ་<milestone unit="line" n="595.5"/>ཉིད་གསོ། །མཚན་ཉིད་ཉན་རང་ཐེག་པ་ཆུང་ངུ་ལ། །སེམས་ཅན་རྣམས་ལ་དམིགས་པའི་སྙིང་རྗེ་ཡོད། །ཚད་མེད་བཞི་ཡིས་འགྲོ་དོན་ཡིད་ལ་བྱེད། །མདོ་སྡེ་བྱང་ཆུབ་སེམས་དཔའི་ཐེག་ཆེན་ལ། །ཆོས་ལ་དམིགས་<milestone unit="line" n="595.6"/>པའི་སྙིང་རྗེ་ཆེན་པོ་ཡིས། །ཀུན་རྫོབ་བྱང་ཆུབ་མཆོག་ཏུ་སེམས་བསྐྱེད་ནས། །བསྡུ་བའི་དངོས་པོ་བཞི་ཡིས་དོན་རྣམས་མཛད། །གསང་བ་བྱ་སྤྱོད་རྣལ་འབྱོར་རྒྱུད་རྣམས་ནི། །ཐུགས་རྗེ་ཆེན་པོས་གཞན་དོན་དང་དུ་<milestone unit="page" n="596"/><milestone unit="line" n="596.1"/>ལེན། །ཕྲིན་ལས་རྣམ་བཞིས་འགྲོ་དོན་རྫོགས་པར་མཛད། །བླ་མེད་རྣལ་འབྱོར་གསང་སྔགས་ནང་པ་ནི། །འདོད་ཆགས་ཆོས་ཉིད་དུ་ནི་སྦྱར་བྱས་ནས། །ཞེ་སྡང་སྙིང་རྗེ་ཆེན་པོའི་མཛད་སྤྱོད་ཀྱིས། །མཚམས་མེད་<milestone unit="line" n="596.2"/>མནར་མེད་དམྱལ་བར་ལྷུང་བ་དང་། །དམ་ཉམས་རྡོ་རྗེ་དམྱལ་བར་སྐྱེ་བ་རྣམས། །གསང་སྔགས་ཐབས་ཀྱི་མཛད་སྤྱོད་ཆེན་པོ་ཡིས། །འཁོར་བའི་གནས་ནས་མྱ་ངན་འདས་པར་སྒྲོལ། །རྫོགས་ཆེན་མཐར་ཐུག་ཐེག་<milestone unit="line" n="596.3"/>པ་ཆེན་པོ་ནི། །དམིགས་པ་མེད་པའི་སྙིང་རྗེ་ཆེན་པོ་ཉིད། །སྙིང་རྗེ་ཆེན་པོས་ཅིར་མི་མཛད། །སྲིད་པའི་རྩེ་ནས་དམྱལ་བའི་གནས་རྣམས་ཀུན། །ཆོས་སྐུ་ཐིག་ལེ་ཆེན་པོ་གཅིག་ཏུ་རྟོགས། །ཞེས་གསུངས་སོ། །གླང་<milestone unit="line" n="596.4"/>པོ་རབ་འབོག་གི་རྒྱུད་ལས། ཐུགས་རྗེ་ཡོངས་ལ་སྣང་བའི་ལེའུ་སྟེ་བརྒྱད་པའོ།། །།དེ་ནས་བཅོམ་ལྡན་དེ་བཞིན་གཤེགས་པ་ཡང་དག་པར་རྫོགས་པའི་སངས་རྒྱས་ལོངས་སྤྱོད་ཆེན་པོ་རྒྱལ་བ་དྲུག་པས། སྐུ་<milestone unit="line" n="596.5"/>གསུམ་དཀྱིལ་འཁོར་གྱིས་འགྲོ་བའི་དོན་དུ་བསྟན་པ་རྒྱས་པར་སྣང་བ་འདི་གསུངས་སོ། །སྟོང་ཕྲག་བརྒྱད་ཁྲི་བཞི་སྟོང་གི། །ཉོན་མོངས་དེ་ཉིད་གཉེན་པོ་མྲ །སྟོང་ཕྲག་བརྒྱད་ཁྲི་བཞི་སྟོང་གི། །ཆོས་ཀྱི་སྒོ་མོ་དེ་<milestone unit="line" n="596.6"/>ཉིད་སྤྲོ། །སྟོང་གསུམ་སེམས་ཅན་མ་ལུས་པའི། །ཉོན་མོངས་གཉེན་པོར་དགོངས་ནས་གསུངས། །ལ་ལར་མདོ་ཡི་སྡེ་རུ་གསུངས། །ལ་ལར་དབྱངས་ཀྱི་སྡེ་བ་དང་། །ལ་ལར་ལུང་དུ་བསྟན་པའི་སྡེ། །ལ་ལར་<milestone unit="page" n="597"/><milestone unit="line" n="597.1"/>༄༅། །ཚིགས་སུ་བཅད་པའི་སྡེ། །ལ་ལར་ཆེད་དུ་བརྗོད་པའི་སྡེ། །ལ་ལར་གླེང་གཞིའི་སྡེ་དང་ནི། །ལ་ལར་རྟོགས་པ་བརྗོད་པའི་སྡེ། །དེ་ལྟ་བུ་རུ་བྱུང་བའི་སྡེ། །ལ་ལར་སྐྱེས་པ་རབས་ཀྱི་སྡེ། །ལ་ལར་ཤིན་<milestone unit="line" n="597.2"/>ཏུ་རྒྱས་པའི་སྡེ། །རྨད་དུ་བྱུང་བའི་ཆོས་ཀྱི་སྡེ། །གཏན་ལ་ཕབ་པས་བསྟན་པའི་སྡེ། །གསུང་རབ་ཡན་ལག་བཅུ་གཉིས་རྣམས། །གདུལ་བྱར་གྱུར་ལ་གང་མོས་གསུངས། །ལ་ལར་ལྷུམས་སུ་ཞུགས་པར་སྟོན། །ལ་<milestone unit="line" n="597.3"/>ལར་ལྷུམས་ནས་བལྟམས་པ་དང་། །ལ་ལར་གཞོན་ནུ་རོལ་རྩེད་མཛད། །ལ་ལར་ཁབ་ཏུ་བཞེས་པ་དང་། །ལ་ལར་རབ་ཏུ་བྱུང་བ་དང་། །ལ་ལར་དཀའ་ཐུབ་མཛད་པར་སྣང་། །ལ་ལར་ཆོ་འཕྲུལ་བསྟན་པ་<milestone unit="line" n="597.4"/>དང། །ལ་ལར་སངས་རྒྱས་མཛད་པ་དང་། །ལ་ལར་བདུད་རྣམས་བཏུལ་བ་དང་། །ལ་ལར་ཆོས་ཀྱི་འཁོར་ལོ་བསྐོར། །ལ་ལར་མྱ་ངན་འདས་པ་དང་། །ལ་ལར་སྐུ་གདུང་བགོད་པ་མཛད། །སངས་རྒྱས་མཛད་པ་<milestone unit="line" n="597.5"/>བཅུ་གཉིས་ཀྱིས། །གདུལ་བྱ་མ་ལུས་འདུལ་བར་འགྱུར། །གཏི་མུག་རྨོངས་པའི་གདུལ་བྱ་རྣམས། །བདེ་གཤེགས་སྣང་མཛད་འབྱུང་བར་འགྱུར། །ཞེ་སྡང་མནར་སེམས་འདུལ་དོན་དུ། །རྡོ་རྗེ་སེམས་དཔའ་འབྱུང<milestone unit="line" n="597.6"/>བར་འགྱུར། །ང་རྒྱལ་མངོན་པ་འདུལ་བའི་ཕྱིར། །རིན་ཆེན་འབྱུང་ལྡན་འབྱུང་བར་འགྱུར། །འདོད་ཆགས་ཅན་རྣམས་འདུལ་བའི་ཕྱིར། །སྣང་བ་མཐའ་ཡས་འབྱུང་བར་འགྱུར། །ཕྲག་དོག་ཅན་རྣམས་འདུལ་བའི་<milestone unit="page" n="598"/><milestone unit="line" n="598.1"/>ཕྱིར། །དོན་ཡོད་གྲུབ་པ་འབྱུང་བར་འགྱུར། །དུག་ལྔ་འདུལ་བའི་གདུལ་བྱ་ལ། །རིགས་ལྔའི་དཀྱིལ་འཁོར་མངོན་པར་སྣང་། །བྲམ་ཟེ་འདུལ་ཕྱིར་བྱ་བའི་རྒྱུད། །དམངས་རིགས་རྣམས་ལ་སྤྱོད་པའི་རྒྱུད། །རྗེའུ་<milestone unit="line" n="598.2"/>རིགས་ལ་རྣལ་འབྱོར་སྤྱོད། །གདོལ་པར་རྣལ་འབྱོར་བླ་ན་མེད། །མི་རིགས་བཞི་རྣམས་འདུལ་བའི་ཕྱིར། །རྒྱུད་སྡེ་བཞི་ནི་སྣང་བར་མཛད། །རྒྱལ་རིགས་ལ་ནི་ཀུན་གྱིས་འདུལ། །ཆོས་སྐྱོང་མངའ་བདག་འདུལ་<milestone unit="line" n="598.3"/>བའོ། །གདུག་པ་ཅན་རྣམས་འདུལ་འགྱུར་ཕྱིར། །དུར་ཁྲོད་ཆེན་པོ་བསིལ་བའི་ཚལ། །མཁས་ཤིང་སྙིང་སྟོབས་ཆེ་བའི་གནས། །དུར་ཁྲོད་ཆེན་པོ་སྐུ་ལ་རྫོགས། །ཡོན་ཏན་མཐོང་ཐོས་ཅན་ནི་མང་། །དུར་ཁྲོད་ཆེན་<milestone unit="line" n="598.4"/>པོ་ཧེ་ཆེན་བརྡལ། །བདེ་སྐྱིད་ལྡན་པ་དེ་ན་མང་། །དུར་ཁྲོད་ཆེན་པོ་གསང་ཆེན་རོལ། །མཐུ་དབང་ཡོན་ཏན་དེ་ན་ཆེ། །དུར་ཁྲོད་ཆེན་པོ་ལྷུན་གྲུབ་བརྩེགས། །ཟས་ཀྱི་ལོངས་སྤྱོད་ཆེ་བའི་གནས། །དུར་ཁྲོད་ཆེན་པོ་<milestone unit="line" n="598.5"/>ལང་ཀ་བརྩེགས། །ཡོན་ཏན་དངོས་གྲུབ་ཐོབ་པ་མང་། །དུར་ཁྲོད་ཆེན་པོ་སྒྲོལ་བར་མཛད། །རྣལ་འབྱོར་ལོངས་སྤྱོད་རབ་ཏུ་ལྡན། །དུར་ཁྲོད་འཇིག་རྟེན་མངོན་རྫོགས་ན། །རྫུ་འཕྲུལ་ཡ་མ་ཟུང་དུ་སྟོན། །འཇིག་རྟེན་<milestone unit="line" n="598.6"/>ལྷ་བརྒྱད་བསྒྲལ་འདུལ་པས། །དུར་ཁྲོད་ཆེན་པོ་བརྒྱད་དུ་བསྟན། །གནས་དང་ཉེ་བའི་གནས་དང་ནི། །ཞིང་དང་ཉེ་བའི་ཞིང་ཉིད་དང་། །ཡུལ་དང་ཉེ་བའི་ཡུལ་ཉིད་དེ། །ཚསྡོ་ཉེ་བའི་ཚསྡོ་དང་། །དུར་ཁྲོད་ཉེ་བའི་<milestone unit="page" n="599"/><milestone unit="line" n="599.1"/>༄༅། །དུར་ཁྲོད་རྣམས། །གནས་ཀྱིས་འདུལ་བར་དགོངས་པ་རྣམས། །ཧེ་རུ་ཀ་ཡི་གནས་བཅུར་བསྟན། །ལ་ལར་ཚངས་པའི་གཟུགས་སུ་སྟོན། །ལ་ལར་དབང་ཕྱུག་ཆེན་པོར་སྣང་། །ལ་ལར་ལྷ་ཆེན་ཉིད་<milestone unit="line" n="599.2"/>ཡིན་ལ། །ལ་ལར་བརྒྱ་བྱིན་སྐུར་སྣང་བ། །ཚངས་པ་རྟ་ཡི་མགོ་ཅན་དང་། །གུ་ལང་གླང་གི་མགོ་ཅན་དང་། །ཁྱབ་འཇུག་སེང་གེའི་མགོ་ཅན་སོགས། །འཇིག་རྟེན་ཐབས་ཀྱིས་འདུལ་བའི་ཕྱིར། །འཇིག་རྟེན་ལྷ་ཡིས་<milestone unit="line" n="599.3"/>གཟུགས་ཀྱིས་འདུལ། །ལ་ལར་བདེ་གཤེགས་མཁའ་འགྲོ་མ། །ལ་ལར་རིན་ཆེན་མཁའ་འགྲོ་མ། །ལ་ལར་པདྨ་མཁའ་འགྲོ་མ། །ལ་ལར་ལས་ཀྱི་མཁའ་འགྲོ་མ། །ལ་ལར་རྡོ་རྗེ་མཁའ་འགྲོ་མ། །བུད་མེད་<milestone unit="line" n="599.4"/>ཚོགས་རྣམས་འདུལ་བར་འགྱུར། །འདུལ་བའི་དུས་ལ་བབ་གྱུར་ན། །སྣོད་ཀྱི་འཇིག་རྟེན་རྫས་དག་ལ། །དམ་ཆོས་བསྟན་པའི་སྒྲ་སྒྲོགས་ཤིང་། །སྟོང་ཉིད་ནམ་མཁའི་དཀྱིལ་འཁོར་ནས། །ཆོས་ཀྱི་བསྟན་པ་ཆར་<milestone unit="line" n="599.5"/>འབེབས་པས། །འདུལ་བ་མདོ་སྡེ་མངོན་པའི་ཆོས། །སྣོད་ཀྱི་འཇིག་རྟེན་སྒྲ་གྲགས་སྟོན། །བཅུད་ཀྱི་སྐྱེ་འགྲོས་ཞུ་ཞིང་འཆང་། །མཚན་ཉིད་རྒྱུ་ཡི་སྡེ་སྣོད་དང་། །གསང་སྔགས་འབྲས་བུའི་རྒྱུད་སྡེ་རྣམས། །གདུལ་བྱ་<milestone unit="line" n="599.6"/>རྣམས་དང་མཐུན་པ་སྲ །སངས་རྒྱས་སྤྲུལ་པས་གསུངས་པར་བྱེད། །ཅེས་གསུངས་སོ། །གླང་པོ་རབ་འབོག་གི་རྒྱུད་ལས། ཆོས་ཀྱི་འཁོར་ལོ་སྣང་བའི་ལེའུ་སྟེ་དགུ་པའོ།། །།དེ་ནས་རྡོ་རྗེ་འཆང་ཆེན་པོས་<milestone unit="page" n="600"/><milestone unit="line" n="600.1"/>འཁོར་བྱིན་གྱིས་བརླབ་པའི་ཕྱིར། སེང་གེ་རྣམ་པར་བསྨྱིངས་པའི་ཏིང་ངེ་འཛིན་ལ་སྙོམས་པར་ཞུགས་ནས། ལྷན་ཅིག་པའི་འཁོར་དང་། གོ་ཕྱེ་བའི་འཁོར་གྱིས་རྒྱུད་མེ་ལོང་ལྟར་གསལ་བར་གྱུར་པ་འདི་ཆེད་དུ་<milestone unit="line" n="600.2"/>གླེངས་སོ། །གསང་བ་གསང་ཆེན་གསང་མཆོག་རྒྱུད། །རྒྱན་བདུན་དག་ཏུ་རྣམ་པར་གནས། །དེ་ཡི་དབྱེ་བ་ཇི་ལྟར་ལགས། །གོ་ཕྱེའི་འཁོར་རྣམས་མཐུན་པར་ཞུསླ། །གསང་བ་རྒྱུད་ཀྱི་བྱ་བ་བསྐྱེད། །གསང་ཆེན་<milestone unit="line" n="600.3"/>ལུང་གི་བསྒྲུབ་པ་མཛད། །གསང་མཆོག་མན་ངག་དགོངས་པ་མཛད། །གླེང་བསླངས་སངས་རྒྱས་རྒྱས་བཤད་དབྱེ། །སྣོད་ལྡན་རྒྱན་བདུན་རྨོངས་སེལ་བ། །ལྷན་ཅིག་པ་ཡི་འཁོར་རྣམས་ཀྱིས། །མགྲིན་གཅིག་<milestone unit="line" n="600.4"/>མཐུན་པར་གྱུར་པ་ཡིས། །རབ་ཏུ་རྒྱལ་བ་རྣམས་ཀྱིས་བཤད། །གླེང་བསླངས་པ་ཡི་གྲངས་ནི་ལྔ། །སངས་རྒྱས་པ་ཡི་ཚུལ་ནི་བཞི། །བཤད་པའི་མཐའ་ནི་རྣམ་པ་དྲུག །བཤད་པའི་ཚུལ་ཡང་རྣམ་པ་བཞི། །བཤད་པ་<milestone unit="line" n="600.5"/>དབྱེ་བའི་རིམ་པ་གཉིས། །སྣོད་ཀྱི་གང་ཟག་རྣམ་པ་ལྔ། །བདེན་པའི་དགོངས་པ་རྣམ་པ་གཉིས། །གསང་སྔགས་རྒྱུད་རྣམས་བཤད་པ་ཡིན། །གླེང་བསླངས་པ་ཡི་གྲངས་ལྔ་ནི། །རྒྱུད་འདིའི་མིང་ནི་ཅི་ཞིག་<milestone unit="line" n="600.6"/>ཡིན། །གང་ཟག་གང་དོན་རྒྱུད་འདི་གསུངས། །བྱེད་པའི་སྟོན་པ་སུ་ཞིག་ཡིན། །རྒྱུད་འདིའི་ལྡང་ཚད་གང་ཡིན་ལ། །འདི་ཡི་དགོས་པ་ཅི་ཞིག་ཡོད། །གསང་བ་བས་ཀྱང་ཆེས་གསང་བ། །གསང་སྔགས་གསང་བའི་<milestone unit="page" n="601"/><milestone unit="line" n="601.1"/>༄༅། །རྒྱུད་ཆེན་ཡིན། །ཆོས་རྣམས་མིང་དུ་མ་གྲུབ་ཀྱང་། །སྟོན་པས་གདུལ་བྱའི་བློར་བསྟུན་ནས། །མེད་ལ་ཡོད་པར་མིང་དུ་བཏགས། །སྐུ་གསུང་ཐུགས་དང་ཡོན་ཏན་ལས། །རྩ་རྒྱུད་བཤད་རྒྱུད་དུ་མའི་<milestone unit="line" n="601.2"/>མིང་། །གདུལ་བྱ་རྣམས་ལ་མཚན་དུ་བཏགས། །དཔེ་དོན་ཡུལ་དང་གང་ལྡང་ལ། །སོ་སོར་མཚན་དུ་གྲགས་པ་ཡིན། །རྟེན་གྱི་གང་ཟག་བསམ་ཡས་ཀྱང་། །གཏི་མུག་ཅན་ནི་རྒྱལ་པོའི་རིགས། །ང་རྒྱལ་ཅན་ནི་རྗེའུ་<milestone unit="line" n="601.3"/>རིགས། །ཞེ་སྡང་ཅན་ནི་བྲམ་ཟེའི་རིགས། །འདོད་ཆགས་ཅན་ནི་དམངས་ཀྱི་རིགས། །ཕྲག་དོག་ཅན་ནི་གདོལ་པའི་རིགས། །དེ་སྙེད་གདུལ་བྱ་བསམ་ཡས་པའི། །གང་ཟག་རིགས་ལ་དགོངས་ནས་གསུངས། །སྟོན་<milestone unit="line" n="601.4"/>པ་གདུལ་བྱ་ཐ་དད་པས། །སྤྱི་ཡི་སྟོན་པ་ཀུན་བཟང་ཉིད། །ཁྱད་པར་སྟོན་པ་སྐུ་གསུམ་ཤར། །ཀུན་བཟང་སྐུ་ལྔ་དབྱེར་མེད་པ། །རིགས་བདག་ཀུན་གྱི་སྤྱི་གཟུགས་ཅན། །སྐུ་བཞི་ཀུན་བཟང་དབྱེར་མེད་པ། །གསང་<milestone unit="line" n="601.5"/>བ་མཆོག་གི་བདག་པོར་བཞགས། །རིགས་ལྔ་ཀུན་བཟང་དབྱེར་མེད་པ། །རྒྱལ་བ་དྲུག་པ་རྡོ་རྗེ་འཆང་། །སྟོན་པའི་བདག་ཉིད་ཀུན་བཟང་ཉིད། །རང་བཞིན་ཆོས་སྐུ་སྤྲོས་དང་བྲལ། །ངོ་བོ་ལོངས་སྐུ་རྣམ་པར་<milestone unit="line" n="601.6"/>གསལ། །མཛད་སྤྱོད་སྤྲུལ་སྐུ་བསམ་མི་ཁྱབ། །འཆད་པའི་སྐྱེས་བུ་རིགས་ལྔ་ཉིད། །བསམ་གྱིས་མི་ཁྱབ་སྣང་བར་འགྱུར། །ལྟ་བ་དང་ནི་སྤྱོད་པ་དང་། །དབང་བསྐུར་བ་དང་དམ་ཚིག་བསྲུངས། །དཀྱིལ་འཁོར་<milestone unit="page" n="602"/><milestone unit="line" n="602.1"/>བསྐྱེད་ལ་མཆོད་པ་འབུལ། །ཕྲིན་ལས་རྣམ་བཞི་བསྙེན་བསྒྲུབ་བཞི། །ཏིང་འཛིན་བསྒོམ་དང་གསང་སྔགས་བཟླས། །འདི་བཅུ་རྒྱུད་དོན་རང་བཞིན་ཅན། །ལྡང་ཚད་ཡིན་པར་རྒྱལ་བས་གསུངས། །དགོས་པའི་<milestone unit="line" n="602.2"/>དགོངས་པ་བསམ་ཡས་རྣམས། །ལས་ཚོགས་ཐུན་མོང་དངོས་གྲུབ་བསྒྲུབ། །མཚན་བཅས་མཚན་མ་མེད་པ་ཡི། །མཆོག་གི་དངོས་གྲུབ་བསྒྲུབ་པས་འགྲུབ། །སངས་རྒྱས་པ་ཡི་ཚུལ་བཞི་ནི། །རྒྱུད་དང་གླེང་གཞི་ངེས་<milestone unit="line" n="602.3"/>ཚིག་རྒྱུ། །ཆགས་བྲལ་ཆགས་སངས་རྒྱ་བ་ཡང་། །མཚན་ཉིད་སྔགས་ཀྱི་དགོས་པའོ། །འདོད་ཆགས་བྲལ་བའི་ཚུལ་བཞི་ནི། ཁུ་ནི་མི་ཡི་ལུས་ཡིན་ཏེ། །སྡོམ་པ་འཆགས་པའིརྟེན་ཅན་ཡིན། །གླིང་བཞི་རབ་ཏུ་བྱུང་<milestone unit="line" n="602.4"/>བ་སྟེ། །འདོད་ཆགས་སྤངས་པའི་རྟགས་རྣམས་འཆང་། །ངེས་ཚིག་འདུལ་བའི་སྡོམ་པ་བླངས། །ཉོན་མོངས་དུག་གསུམ་རྟ་རྒོད་འདུལ། །དེ་རྒྱུ་འབྲས་བུ་སངས་རྒྱས་འདོད། །ཚོགས་གཉིས་ཡུན་རིང་བསགས་པས་<milestone unit="line" n="602.5"/>འགྲུབ། །འཁོར་བ་སྤངས་ནས་འདས་པ་བསྒྲུབ། །འདོད་ཆགས་བཅས་པའི་ཚུལ་བཞི་ཡང་། །གསང་སྔགས་ཆགས་བཅས་གསང་བ་ཉིད། ཁུ་ནི་ལྷ་ཡི་ལུས་ཀྱི་སྟེ། །ཕུང་པོ་སངས་རྒྱས་ལྔ་བདག་ཉིད། །གླེང་གཞི་<milestone unit="line" n="602.6"/>རིགས་ལྔ་རིགས་གཅིག་འགྱུར། །ཕུང་པོ་ལྔ་པོ་སེམས་ཉིད་ལུས། །ངེས་ཚིག་སྔགས་ཀྱི་དམ་ཚིག་བླངས། །རྩ་བ་ཡན་ལག་རྡོ་རྗེ་འཛིན། །རྒྱུ་ནི་སྒེག་སོགས་སྤྱོད་པ་སྟེ། །འདོད་ཆགས་བཞི་ནི་དགའ་<milestone unit="page" n="603"/><milestone unit="line" n="603.1"/>༄༅། །བཞིར་སྤྱོད། །རྒྱས་བཤད་མཐའ་དྲུག་དྲང་དོན་ངེས། །དགོངས་དང་དགོངས་མིན་ཇི་བཞིན་བཤད། །ཇི་བཞིན་མ་ཡིན་བཤད་པ་ཡིས། །ཚིག་ཚོགས་རྒྱ་མཚོ་འགྲོལ་བར་བྱེད། །དྲང་པའི་དོན་དུ་བཤད་<milestone unit="line" n="603.2"/>པ་ཉིད། །ཉན་རང་མུ་སྟེགས་ནང་དང་ཕྱི། །འཇིག་རྟེན་ལྷ་ཀླུ་མཁའ་འགྲོ་མ། །རང་རང་ལྟ་སྤྱོད་བཤད་ན་དྲང་། །གསང་སྔགས་ངེས་པའི་དོན་ལ་གཟུང་། །ཡང་དག་དོན་སྟོན་ངེས་པའི་དོན། །སེམས་ཉིད་ཡེ་ནས་<milestone unit="line" n="603.3"/>སངས་རྒྱས་པས། །འཁོར་བ་ཀ་དག་དྲི་མ་མེད། །ཉི་མའི་དཀྱིལ་འཁོར་བཞིན་དུ་གནས། །དགོངས་པས་བཤད་པ་བློ་རབ་ལ། །དེ་བཞིན་གཤེགས་པའི་ཚོགས་བསད་ན། །བདག་གཞན་དངོས་གྲུབ་ཐོབ་པར་<milestone unit="line" n="603.4"/>འགྱུར། །ཞེ་སྡང་ཤན་པ་རྡོ་རྗེའི་རིགས། །གཏི་མུག་གླེན་པ་དེ་བཞིན་རིགས། །འདོད་ཆགས་ཡི་དྭགས་་པདྨའི་རིགས། །དུག་གསུམ་ཞིང་བཅུའི་ཕུང་པོ་བསད། །སེམས་ཉིད་སངས་རྒྱས་སྲས་སུ་བསྒྲལ། །རྒྱུ་འབྲས་<milestone unit="line" n="603.5"/>བསོད་ནམས་ཡེ་ཤེས་ཚོགས། །བདག་གཞན་གཉིས་ཀས་ཐོབ་པར་འགྱུར། །དགོངས་མིན་དབང་པོར་དམན་པ་ལ། །ལྟ་དམན་སྔགས་ཀྱི་ལྟ་ཟབ་འབྲི། །སེམས་ནི་སངས་རྒྱས་འགྲུབ་པའི་རྒྱུ། །ཚོགས་གཉིས་འབད་<milestone unit="line" n="603.6"/>པས་འབྲས་བུ་འགྲུབ། །སྒྲ་ནི་ཇི་བཞིན་བཤད་པ་གང་། །དཀྱིལ་འཁོར་བྲིས་དང་དམ་ཚིག་བསྲུང་། །ལྷ་ཀུན་སྒོམ་དང་གསང་སྔགས་བཟླས། །སློབ་མ་དབང་བསྐུར་དངོས་གྲུབ་བླང་། །སྒྲནིཇིབཞིནམཡིན<milestone unit="page" n="604"/><milestone unit="line" n="604.1"/>པ། །དེ་བཞིན་གཤེགས་པའི་སྤྱོད་ཡུལ་ཏེ། །ཨ་འབྲས་རྒུམ་འབྲུམ་པ་ན་སེ། །ན་ལེ་གེ་རྒྱས་ཨ་ག་སྲ །ཀོ་ཊ་ཀྟ་ནི་སྲིན་པོའི་སྐད། །ཀུན་མཁྱེན་དགོངས་པས་ཤེས་པར་འགྱུར། །བཤད་པའི་ཚུལ་བཞི་ཚིག་དོན་<milestone unit="line" n="604.2"/>དང་། །སྤྱི་སྦས་མཐར་ཐུག་དོན་དུ་བཤད། །ཚིག་དོན་མིང་ཚིག་སྒྲ་འབྱོར་ལ། །རུས་སྦལ་བསྣུར་འགྲོས་ལྟ་བུ་ཉིད། །སྤྱི་དོན་མདོ་སྔགས་རྣམ་པ་གཉིས། །མདོ་ལ་ཞུགས་ནས་འདོད་པ་ཟློག །སྔགས་ལ་ཞུག་ན་<milestone unit="line" n="604.3"/>བསྐྱེད་རྫོགས་བསྒོམ། །སྤྱིར་སྡུད་སེང་གེའི་མཆོངས་པས་བཤད། །སྦས་བཤད་རྩ་རླུད་ཐིག་ལེ་སྔགས། །སེམས་ཅན་ལུས་སྦས་སྟོན་པས་འབྱིན། །འདོད་ཆགས་ཀུན་རྫོབ་ཡེ་ཤེས་གསུམ། །རྒྱུད་སྦས་ཐུགས་གབ་རྣ་<milestone unit="line" n="604.4"/>བརྒྱུད་འཛིན། །མཐར་ཐུག་འཁོར་འདས་དབྱེར་མེད་ཆོས། །རང་བཞིན་འོད་གསལ་ཟུང་དུ་འཇུག །ཉན་བཤད་དབྱེ་བ་རྣམ་པ་གཉིས། །ཚོགས་དང་སློབ་མ་ཕྱི་དང་ནང་། །ཚོགས་བཤད་སྒྲ་བཞིན་དགོངས་པ་<milestone unit="line" n="604.5"/>ཡིན། །དྲང་དོན་ཡི་གེ་སྤྱི་ཡི་དོན། །སློབ་བཤད་སྒྲ་ཉིད་ཇི་བཞིན་མིན། །ངེས་དོན་དགོངས་ཏེ་སྦས་མཐར་ཐུག །སྣོད་ཀྱི་གང་ཟག་རྣམ་པ་ལྔ། །ཨུཏུལ་པདྨ་དཀར་པོ་དང་། །པདྨ་དམར་པོ་ཙསྡོན་དང་། །རིན་ཆེན་<milestone unit="line" n="604.6"/>ལྟ་བུའི་གང་ཟག་ལྔས། །གསང་སྔགས་སྣོད་རྣམས་གཏན་ལ་དབབ། །ཨུཏུལ་མང་འཛིན་ཡལ་བ་སྐྱེན། །ཐོས་མང་འཛིན་མཁས་རྗེད་པར་སླ། །པད་དཀར་སྦྲང་མ་སྦྲང་རྩི་འཛིན། །ཐོས་མང་བུམ་ནང་རས་བལ་<milestone unit="page" n="605"/><milestone unit="line" n="605.1"/>༄༅། །འདྲ། །པདྨ་ཡིད་འོང་ལེགས་པར་བྱ། །སྦྲང་རྩི་འཛག་པར་གྱུར་པས་ན། །དད་ལྡན་སྙིང་རྗེ་ཤེས་རབ་ཆེ། །ཐོས་ནས་ཁ་ཕྱེའི་ཚིག་དོན་བརྗོད། །ཙསྡོན་སྡོང་ཆུང་དྲི་ལྡན་ཕྲ། །འདབ་མ་དུག་བུལ་བླང་<milestone unit="line" n="605.2"/>བར་དཀའ། །ཐོས་ཉུང་ང་རྒྱལ་རྩ་མེད་སྨྲ། །རྗེས་སུ་གཟུང་བར་མི་ནུས་སོ། །རིན་ཆེན་རང་དག་གཞན་དོན་མཛད། །འདོད་འབྱུང་ནོར་བུས་དོན་བྱེད་ལྟར། །དམ་ལྡན་འཛིན་མཁས་ཤེས་རབ་ལྡན། །རྒྱུད་<milestone unit="line" n="605.3"/>གཅིག་ཐོས་ནས་ལེན་པར་སྟོན། །བདེན་པའི་དགོངས་པ་རྣམ་པ་གཉིས། །ཀུན་རྫོབ་བསྐྱེད་རིམ་སྒྱུ་ལུས་བསྒོམ། །དོན་དམ་རྫོགས་རིམ་འོད་གསལ་བསྒོམ། །ཞེས་གསུངས་སོ། །གླང་པོ་རབ་འབོག་གི་རྒྱུད་ལས།<milestone unit="line" n="605.4"/>གསང་སྔགས་གསང་བའི་རྒྱུད་ཐམས་ཅད་ལ་རྒྱན་བདུན་གྱི་བཤད་པར་བསྟན་པའི་ལེའུ་སྟེ་བཅུ་པའོ།། །།དེ་ནས་བཅོམ་ལྡན་འདས་རྡོ་རྗེ་འཆང་ཆེན་པོས་དམིགས་པར་བྱ་བའི་བརྟག་བྱ་གཏན་ལ་འབེབས་<milestone unit="line" n="605.5"/>པའི་ཏིང་ངེ་འཛིན་ལ་སྙོམས་པར་ཞུགས་ནས་ཆེད་དུ་བརྗོད་པ་འདི་གསུངས་སོ། །ཆོས་རྣམས་མ་ལུས་ཐམས་ཅད་ཀུན། །གནས་ལུགས་སྣང་ལུགས་གཉིས་སུ་འདུས། །དེ་ཡང་ཇི་ལྟ་བུ་ཞེ་ན། །གནས་ལུགས་ངོ་བོ་<milestone unit="line" n="605.6"/>ཉིད་ཀྱི་གཞི། །གཉིས་མེད་རིས་བྲལ་ཀུན་ངོ་བོ། །སྣང་ལུགས་འཁོར་འདས་གཉིས་སུ་སྣང་། །མ་རྟོགས་པ་དང་རྟོགས་པར་འགྱུར། །དེ་ནས་མ་སྦྱངས་གོ་ཕྱེའི་འཁོར། །ལྷན་ཅིག་པ་ལ་འདི་སྐད་ཞུས། །འགྲོ་དྲུག་<milestone unit="page" n="606"/><milestone unit="line" n="606.1"/>སྣང་བ་རང་ཀ་མ། །གནས་ལུགས་གཞི་ཉིད་ཡིན་ནམ་མིན། །ཡིན་ན་འགྲོ་དྲུག་བདེན་མཐོང་བས། །འབད་པ་མེད་པས་རང་གྲོལ་འགྱུར། །མིན་ན་འགྲོ་དྲུག་སེམས་ཅན་རྣམས། །སངས་རྒྱས་འབྲས་བུ་ག་<milestone unit="line" n="606.2"/>ལ་ཐོབ། །འོན་ཏེ་གཉིས་སུ་མེད་གྱུར་ན། །རིག་དང་མ་རིག་ཐ་དད་སྣང་། །འོན་ཏེ་སོ་སོར་ཐ་དད་སྣང་། །སངས་རྒྱས་སེམས་ཅན་འབྲེལ་བ་མེད། །སེམས་ཉིད་བདེ་གཤེགས་སྙིང་པོ་མིན། །ཆུ་དང་མེ་བཞིན་དགྲ་<milestone unit="line" n="606.3"/>ཟུན་འདྲ། །དེ་སྐད་སྨན་པའི་ལྷ་ཅནལྟཅན་ཡིན་ནམ་གསུངས། །དེ་ནས་ལྷན་ཅིག་གནས་པའི་འཁོར། །དགྱེས་ནས་རྨད་བྱུང་ངོ་མཚར་གསུངས། །སྲིད་གསུམ་འཁོར་བའི་སེམས་ཅན་རྣམས། །སེམས་ཉིད་ཡེ་ནས་<milestone unit="line" n="606.4"/>མངོན་སངས་རྒྱས། །དེ་མ་ཤེས་པས་བདེན་མཐོང་མིན། །གསེར་མཐོང་གསེར་དུ་མ་ཤེས་བཞིན། །རང་སེམས་ལྷུན་གྲུབ་སངས་རྒྱས་ཀྱང་། །རྣམ་རྟོག་གཟུང་འཛིན་མཐུ་བརྟས་པས། །བདག་དང་བདག་གིར་འཛིན་<milestone unit="line" n="606.5"/>པ་རྣམས། །བདེན་པ་མ་མཐོང་འཁོར་བར་འ་ས། །སངས་རྒྱས་སེམས་ཅན་གཉིས་མེད་ཀྱང་། །ཐེག་དམན་འཁོར་འདས་ཐ་དད་འཛིན། །འཁོར་བ་སྤངས་ནས་བདེ་བ་འགྲུབ། །མེ་ལོང་ལྟོ་རྒྱབ་ལོག་དང་<milestone unit="line" n="606.6"/>མཚུངས། །ཁམས་གསུམ་སེམས་ཅན་ལས་དང་ནི། །དུས་གསུམ་སངས་རྒྱས་ཐུགས་རྗེ་འབྲེལ། །དཔེར་ན་མི་གཉིས་གཉེན་བཤེས་བཞིན། །བདེ་གཤེགསསྙིངཔོགཅིགཏུགནས། །འདི་རྟོགས་སེམས་ཅན་སངས་<milestone unit="page" n="607"/><milestone unit="line" n="607.1"/>༄༅། །རྒྱས་ཡིན། །ཡང་ནི་གོ་ཕྱེའི་འཁོར་གྱིས་དྲིས། །འཁོར་བའི་རྒྱུ་ནི་ཅི་ལས་བྱུང་། །མ་རིག་པ་ལས་བྱུང་གྱུར་ན། །གཞི་ལ་ཡོད་དམ་མེད་པ་ཡིན། །ཡོད་ན་མ་རིག་སྤང་དུ་མེད། །མེད་ན་འོང་བའི་རྩ་བ་<milestone unit="line" n="607.2"/>མེད། །མེད་ཀྱང་འབྱུང་བར་གྱུར་པ་ན། །ནམ་མཁའ་ལས་ཀྱང་མེ་ཏོག་སྐྱེ། །ལྷན་ཅིག་འཁོར་ལ་བཀའ་སྩལ་པ། །སེམས་ཉིད་ཡེ་ནས་སངས་རྒྱས་ཀྱང་། །ངེས་པའི་ཤེས་པ་མ་སྐྱེས་པས། །ལྷན་ཅིག་སྐྱེས་པའི་མ་<milestone unit="line" n="607.3"/>རིག་པ། །གཞི་ལ་མེད་ཀྱང་གློ་བུར་སྣང་། །དཔེར་ན་ནམ་མཁའི་སྤྲིན་དང་འདྲ། །གོ་ཕྱེའི་འཁོར་གྱིས་ཡང་དྲིས་པ། །འཁོར་བའི་སེམས་ལ་གཞི་རྩ་མེད། །དེ་ལ་རྟོགས་པར་བྱར་ཡོད་ན། །ནམ་མཁའ་ཡེ་ནས་སྟོང་པ་<milestone unit="line" n="607.4"/>ལ། །དེ་ལས་སྟོང་པ་གཉིས་མི་རྙེད། །དེ་ཕྱིར་སངས་རྒྱས་གང་རྟོགས་སྣང་། །ལྷན་ཅིག་པ་ཡི་འཁོར་གྱིས་གསུངས། །དཔེར་ན་མིག་གིས་གཞན་མཐོང་ཡང་། །མིག་ན་རྡུལ་སོང་དེ་མ་མཐོང་། །མེ་ལོང་ནང་བལྟས་<milestone unit="line" n="607.5"/>རྡུལ་འབྱིན་ལྟར། །རང་སེམས་རང་གིས་མ་རིག་པས། །ཆོས་ཀྱི་དབྱིངས་ཀྱི་མེ་ལོང་བལྟས། །སྐྱེ་མེད་སྤྲོས་བྲལ་མངོན་དུ་བྱས། །ཡུལ་སེམས་གཉིས་མེད་དབྱིངས་སུ་ཐིམ། །མ་རིག་ལྟ་ངན་ཉེས་པ་བྲལ། །ཡེ་ཤེས་<milestone unit="line" n="607.6"/>མཁྱེན་པའི་ཉི་མ་ཤར། །མ་རིག་པ་ཉིད་རིག་པར་གྲོལ། །རེག་པ་ཡེ་འབྱམས་ཀློང་ཡང་གདལ། །ཉི་མའི་དཀྱིལ་འཁོར་ཤར་ནུབ་མེད། །དཔག་བསམ་ཤིང་ཆེན་ཡོངས་སུ་རྒྱས། །ཡིད་བཞིན་མཆོད་སྡོང་ཀུན་ལ་<milestone unit="page" n="608"/><milestone unit="line" n="608.1"/>འབར བུམ་པ་བཟང་པོ་བདེ་བ་གང་། །མ་རྟོགས་རྟོགས་པས་མུན་པ་སངས། །ཐིག་ལེ་ཆེན་པོ་སྨྲ་བརྗོད་འདས། །དཔའ་བོ་འབྲུ་ལྔ་ཀུན་གྱི་གཞི། །ཞི་ཁྲོ་ལྷ་བརྒྱ་འཁོར་འདས་རྫོགས། །ཞེས་གསུངས་སོ། །གླང་པོ་<milestone unit="line" n="608.2"/>རབ་འབོག་གི་རྒྱུད་ལས། གནས་ལུགས་དང་སྣང་ལུགས་ཀྱིས་འཁོར་བ་དང་མྱ་ངན་ལས་འདས་པ་གཏན་ལ་དབབ་པ་སྟེ། ལེའུ་བཅུ་གཅིག་པའོ།། །།དེ་ནས་བཅོམ་ལྡན་འདས་སངས་རྒྱས་ཐམས་ཅད་ཀྱི་<milestone unit="line" n="608.3"/>རྗེ་བཙན་དམ་པས། འགྲོ་བའི་འབངས་རྣམས་རྗེས་སུ་བསྐྱང་བའི་ཕྱིར་འདི་གསུངས་སོ། །ལྷུན་གྲུབ་ཀ་དག་སེམས་ཉིད་གནས་ལུགས་གཞི། །འཁོར་འདས་མ་ལུས་འབྱུང་བ་ས་བོན་ཚུལ། །ཀུན་ལ་ཁྱབ་པར་ཡེ་ནས་<milestone unit="line" n="608.4"/>རང་གནས་པ། །དེ་ཉིད་མ་རྟོགས་མངོན་དུ་མ་གྱུར་པ། །བྱང་ཆུབ་སེམས་དཔའི་ཤེས་བྱའི་སྒྲིབ་པས་བསྒྲིབས། །འགྲོ་རྣམས་ཉོན་མོངས་ལས་ཀྱི་སྒྲིབ་པས་བསྒྲིབས། །ལམ་ཞུགས་ཐེག་པ་རང་རང་བལྟ་བས་<milestone unit="line" n="608.5"/>བསྒྲིབས། །མ་མཐོང་མཐོང་འདོད་རང་གི་སེམས་ལ་ལྷོས། །རབ་འབྱམས་བཀའ་ཡི་དགོངས་པ་བསམ་ཡས་པ། །རྩ་བ་རིག་པ་བྱང་ཆུབ་སེམས་ལ་འདུས། །ཉན་ཐོས་སྡུག་བསྔལ་ཀུན་འབྱུང་འཁོར་བར་<milestone unit="line" n="608.6"/>སྣང་། །འགོག་པ་ལམ་ནི་མྱ་ངན་འདས་པར་སྒྲུབ། །རང་རྒྱལ་རྟེན་འབྲེལ་ལུགས་འབྱུང་འཁོར་བར་སྣང་། །ལུགས་ལས་བཟློག་པ་མྱ་ངན་འདས་པར་སྦྱོར། །བྱང་ཆུབ་སེམས་དཔའ་ཀུན་རྫོབ་འཁོར་བའི་ཆོས། །དོན་<milestone unit="page" n="609"/><milestone unit="line" n="609.1"/>༄༅། །དམ་མྱ་ངན་འདས་པའི་སྤྱོད་ཡུལ་གཟིགས། །ཀྲི་ཡུ་རང་ཉིད་རིགས་གསུམ་ཀུན་རྫོབ་འབངས། །ཡེ་ཤེས་སེམས་དཔའ་དོན་དམ་རྗེ་དང་འདྲ། །ཆ་གཉིས་འཛིན་པ་ཀུན་རྫོབ་རིགས་བཞིའི་ལུས། །དོན་<milestone unit="line" n="609.2"/>དམ་ཡེ་ཤེས་ལྷ་ནི་རང་སྣང་སྐུ། །རྣལ་འབྱོར་ཀུན་རྫོབ་ལྷ་ནི་རང་ལུས་ཉིད། །དོན་དམ་རྡོ་རྗེ་དབྱིངས་ཏེ་སྐྲུན་ཟླ་གྲོགས། །མ་ཧྭ་ལོངས་སྐུ་རྟོག་ཚོགས་བདེན་གཉིས་ལྷ། །ཨ་ནུ་དབྱིངས་དང་ཡེ་ཤེས་བདེན་གཉིས་<milestone unit="line" n="609.3"/>ལྷ། །ཐེག་བརྒྱད་སྣང་ལུགས་འཁོར་འདས་གཉིས་སུ་བལྟ། །རྫོགས་ཆེན་གནས་ལུགས་ཐིག་ལེ་ཆེན་པོའི་དོན། །རབ་ཞི་སྤྲོས་མེད་ཡོངས་སུ་གཟུང་འཛིན་བྲལ། །ཞེས་གསུངས་སོ། །དེ་ནས་གོ་ཕྱེའི་འཁོར་རྣམས་<milestone unit="line" n="609.4"/>ཀྱིས། ལྷན་ཅིག་པའི་འཁོར་རྣམས་ལ་འདི་སྐད་ཅེས་དྲིས་སོ། །གཞི་ཡི་དོན་ནི་ཀ་དག་ན། །མ་རིག་འཁྲུལ་པ་གྲུབ་མ་གྲུབ། །དཔའ་བོ་དཔའ་མོས་བཀའ་སྩལ་པ། །གཞི་ལ་མ་རིག་འཁྲུལ་པ་ནི། །ཀ་ནས་དག་སྟེ་<milestone unit="line" n="609.5"/>གྲུབ་མ་མྱོང། །དུང་ལ་སེར་པོ་མེད་བཞིན་དུ། །མིག་ནད་ཅན་བཞིན་སེར་པོར་སྣང་། །རྡོ་རྗེ་མཆེད་ཀྱིས་ཡང་ཞུསླ་པ། །འགྲོ་རྣམས་འབད་མེད་གྲོལ་བར་རིགས། །གཞི་ལ་འཁྲུལ་མེད་དག་པའི་ཕྱིར། །གློ་བུར་མིག་<milestone unit="line" n="609.6"/>སེར་ཡིན་ཞེ་ན། །རྒྱུད་དག་ལ་ཡང་འཁྲུལ་འབྱུང་འགྱུར། །གཞི་ཡི་ངེས་ཚིག་མི་འཐད་དེ། །འཁོར་འདས་ཆོས་ནི་མི་འབྱུང་ཕྱིར། །མཚུངས་ལྡན་རྒྱུ་ཡང་མེད་པར་འགྱུར། །དུང་ལས་འཁྲུལ་གཞི་ཡོད་དམ་མེད། །ཡོད་<milestone unit="page" n="610"/><milestone unit="line" n="610.1"/>ན་གཞི་ཡོད་འཁྲུལ་པར་འགྱུར། །གཞི་མེད་འཁྲུལ་པར་མི་སྲིད་དེ། །དུང་ལས་སྦྲུལ་དུ་འཁྲུལ་མི་སྲིད། །དཔའ་བོ་དཔའ་མོས་ཡང་གསུངས་པ། །འཁྲུལ་མེད་ཀ་དག་ཡིན་ཤེས་ན། །དེ་ལ་འཁྲུལ་པའི་ཡུལ་མེད་<milestone unit="line" n="610.2"/>པས། །གསེར་ལ་གསེར་དུ་རྟོགས་པ་བཞིན། །རྡོ་རྗེ་མཆེད་ཀྱིས་ཡང་ཞུས་པ། །འཁོར་འདས་གཞི་ལ་ལྷུན་གྲུབ་ན། །ཕྱོགས་གཅིག་གྲུབ་བམ་ཕྱོགས་མེད་གྲུབ། །ཕྱོགས་གཅིག་གྲུབ་ན་གཉིས་མ་ཚང་། །མ་གྲུབ་གཞི་<milestone unit="line" n="610.3"/>ཡི་ངེས་ཚིག་ཕྱེད། །ཕྱོགས་མེད་གྲུབ་པར་གྱུར་པ་ན། །ཆོས་ཅན་མ་མཐུན་ནང་གྲུབ་འགྱུར། །འདོད་ན་དབང་པོ་མངོན་སུམ་གསལ། །མི་གསལ་བསམས་ན་སྣང་ཞེ་ན། །དེ་ནི་ཕྱོགས་མེད་ཡིན་པར་འགྱུར། །དཔའ་<milestone unit="line" n="610.4"/>བོ་དཔའ་མོས་བཀའ་སྩལ་པ། །ཕྱོགས་མེད་ཀུན་ཏུ་རང་ཤར་གཞན། །གང་ལྟར་བལྟས་པ་དེར་སྣང་བས། །འཁྲུལ་མེད་ལྷུན་གྲུབ་གཞིར་རྟོགས་བྱ། །གཞི་དོན་མ་ནོར་ཐ་སྙད་མཚོན། །འཁོར་འདས་རང་སེམས་ཉིད་<milestone unit="line" n="610.5"/>ཡིན་པས། །ཏིལ་གོང་བཞིན་དུ་ཡེ་གནས་པ། །གཉིས་སུ་བསྡུས་པ་མ་འདྲེས་ལ། །ཡོངས་སུ་རྫོགས་པ་ལྷུན་གྱིས་གྲུབ། །རྡོ་རྗེ་མཆེད་ཀྱིས་ཡང་ཞུས་པ། །མ་རིག་འཁྲུལ་པ་གྲུབ་མ་གྲུབ། །དཔའ་བོ་དཔའ་མོས་<milestone unit="line" n="610.6"/>བཀའ་སྩལ་པ། །ཀུན་གྱི་དངོས་གཞིར་སྣང་བའི་གཞི། །ཡིདབཞིནནོརབུལྟརསྣང་བས། །གྲུབ་མ་གྲུབ་ཀྱི་འདམས་ཀ་བྲལ། །འཁོར་འདས་སྣང་བར་ཤར་བ་ནི། །དེ་ནི་འཕྲུལ་པས་དབྱེ་བས་ན། །བརྟག་གཞི་<milestone unit="page" n="611"/><milestone unit="line" n="611.1"/>༄༅། །ཞེས་ཀྱང་དེ་ལ་བྱ། །རྡོ་རྗེ་མཆེད་ཀྱིས་ཡང་ཞུས་པ། །ཆོས་ཀྱིས་བསྡུས་པའི་མཆེད་ལྕམ་རྣམས། །གཞི་ཡི་དོན་དུ་གཅིག་པ་ལ། །ཀ་དག་ལྷུན་གྲུབ་ཅི་ཕྱིར་གཉིས། །དཔའ་བོ་དཔའ་མོས་བཀའ་སྩལ་<milestone unit="line" n="611.2"/>པ། །ཆོས་ཀྱི་འདྲེས་པའི་རྡོ་རྗེ་མཆེད། །གནས་ལུགས་སྣང་ལུགས་རྣམ་པ་གཉིས། །གནས་ལུགས་དོན་ལ་དབྱེ་བ་མེད། །ལོག་པའི་རྒྱུ་རྐྱེན་ཤེས་རབ་བྲལ། །སྣང་ལུགས་འཁོར་འདས་གཉིས་སུ་སྣང་། །འཁོར་བའི་<milestone unit="line" n="611.3"/>སྣང་བ་སེམས་ཉིད་ལ། །སངས་རྒྱས་དགོངས་པ་ལྷུན་གྱིས་གྲུབ། །འདས་པར་སྣང་བའི་སངས་རྒྱས་ལ། །མ་རིག་འཁྲུལ་པ་ཀ་ནས་དག །གནས་ལུགས་སྣང་ལུགས་ཐམས་ཅད་ཀུན། །མ་རྟོགས་རྟོགས་པར་མཚོན་<milestone unit="line" n="611.4"/>ཕྱིར་ཕྱེ། །ཡང་དག་དོན་གྱི་གནས་ལུགས་ལ། །རྟོགས་དང་མ་རྟོགས་གྲུབ་པ་མེད། །ཅེས་གསུངས་སོ། །གླང་པོ་རབ་འབོག་གི་རྒྱུད་ལས། འཁོར་འདས་རྩོད་བྲལ་ཆེན་པོའི་གནས་ལུགས་བསྟན་པའི་ལེའུ་སྟེ་བཅུ་<milestone unit="line" n="611.5"/>གཉིས་པའོ།། །།དེ་ནས་དེ་བཞིན་གཤེགས་པ་ཉིད་དེ་བཞིན་གཤེགས་པ་ཉིད་ལ་འགྲོ་བའི་ཆེད་དུ་འདི་གསུངས་སོ། །བཀའ་དམན་འདུད་པའི་གདུལ་བྱ་རྣམས། །སྦྱངས་པས་ཆོས་ཀྱི་སྣོད་དུ་གྱུར། །དཔག་<milestone unit="line" n="611.6"/>མེད་བསྐལ་པར་རྒྱུ་ལ་སྦྱངས། །སྔོན་ཚེ་ཐུབ་རྒྱུད་སྔགས་ལ་སྦྱངས། །ཚེ་འདིར་རྒྱུ་འབྲས་ཆོས་ལ་སྦྱངས། །དེ་ནས་གསང་ཆེན་སྔགས་ལ་འཇུག །ངེས་པ་དོན་གྱི་གདུལ་བྱ་རྣམས། །རང་བཞིན་གྱིས་ནི་སྣོད་གྱུར་<milestone unit="page" n="612"/><milestone unit="line" n="612.1"/>པ། །སྐྱེ་བོ་མ་ངེས་ས་དག་ནས། །གསང་ཆེན་སྔགས་ལ་རབ་ཏུ་འཇུག །ཁ་ཅིག་སྦྱངས་པའི་རིམ་གྱིས་པ། །དཔག་མེད་སྔོན་ནས་ཚེ་འདིར་སྦྱངས། །ཁ་ཅིག་དུས་མཐའི་ཅིག་ཅར་བ། །རྒྱུད་ལུང་མན་ངག་ཆོས་ལ་<milestone unit="line" n="612.2"/>འཇུག །སྔོན་གྱི་ལས་འཕྲོ་ཡོད་པ་དང་། །འཔྲལ་དུ་སྐལ་པར་ལྡན་པ་དང་། །དད་པས་ཆོས་ལ་མོས་པ་དང་། །བརྩོན་འགྲུས་དང་དུ་ལེན་པ་དང་། ཁྲེས་རབ་རྟོགས་པར་ལྡན་རྣམས་ལ། །ཡིན་པའི་ཐོག་ཏུ་མཚོན་<milestone unit="line" n="612.3"/>ནས་བསྟན། །མཚོན་པའི་ཐོག་ནས་གོ་བ་དང་། །གོ་བའི་ཐོག་ནས་རྟོགས་པ་དང་། །རྟོགས་པའི་ཐོག་ནས་ཐོབ་པ་དང་། །ཐོབ་པའི་ཐོག་ནས་གྲོལ་འགྱུར་བས། །མ་ནོར་ངེས་པའི་གཏན་ལ་འབེབས། །དང་པོར་<milestone unit="line" n="612.4"/>གཏན་ལ་འབེབས་དུས་སུ། །གཞལ་བྱ་འཁོར་འདས་གཉིས་ལ་འཇལ། །འཁོར་འདས་གཉིས་སུ་ཞེན་པ་ཡིས། །སྣང་བ་གཏན་ལ་དབབ་པར་བྱ། །དེ་ཚེ་གོ་ཕྱིའི་འཁོར་གྱིས་དྲིས། །འདས་པ་ལ་ནི་འཇལ་བ་<milestone unit="line" n="612.5"/>ན། །དང་པོ་ལས་ཀྱི་སྤྱོད་ཡུལ་དུ། །འདས་པར་མ་གྱུར་གཞལ་མི་བཏུབ། །འཁོར་བ་ལ་ནི་གཞལ་བ་ལ། །འཁོར་བ་སྤྱི་ཡི་མཚན་ཉིད་ནི། །ད་དུང་མི་རྟོག་གཞལ་མི་བ་། །དེ་བརྟགས་བསམ་བྱུང་ཤེས་རབ་<milestone unit="line" n="612.6"/>འགྲོ། །ལས་ནི་དང་པོའི་གང་ཟག་གིས། །ཐོས་པའི་ཆོས་ནི་མ་བྱས་པར། །བསམ་པའི་ཤེས་རབ་མི་འོང་ངོ་། །འཁོར་བ་རང་གི་མཚན་ཉིད་ལ། །དེ་ལ་གཞལ་བྱར་བྱས་འཇལ་ན། །འཁོར་བའི་རང་མཚན་སྐད་ཅིག་<milestone unit="page" n="613"/><milestone unit="line" n="613.1"/>༄༅། །མ། །སྐད་ཅིག་སྔ་མ་འདས་པས་མེད། །ཕྱི་མའི་མ་སྐྱེས་པ་ནི་མེད། །ད་ལྟའི་རིག་པ་སྐད་ཅིག་མ། །དེ་ལ་གཞལ་དུ་མི་བཏུབ་སྟེ། །མཛུབ་མོ་རང་གི་རྩེ་མོ་ལ། །མཛུབ་མོ་རང་གིས་རེག་མི་ནུས། །སྐྱེས་<milestone unit="line" n="613.2"/>བུ་ཇི་ལྟར་རྩལ་ཆེ་ཡང་ རང་ལ་རང་གི་མཆོངས་མི་ནུས། །སྤུ་གྲིའི་སོ་ནི་རྣོ་གྱུར་ཀྱང་། །སོ་ཡིས་སོ་ཉིད་གཅད་དུ་མེད། །མིག་གིས་ཐམས་ཅད་མཐོང་གྱུར་ཀྱང་། །རང་ཉིད་རང་ལ་མཐོང་མི་སྲིད། །དེ་སྐད་མ་<milestone unit="line" n="613.3"/>སྦྱངས་སེམས་དཔར་དྲིས། །ལྷན་ཅིག་པ་ཡི་འཁོར་གྱིས་གསུངས། །དཔེར་ན་གཞལ་བྱ་རྫས་གཅིག་པ། །འཇལ་བྱེད་བྲེ་སྲང་ལྟ་བུ་ཡིན། །རྫས་མེད་བྲེ་སྲང་གཞལ་མི་བཏུབ། །སྲང་མེད་རྫས་ཀྱི་ཆེད་མི་<milestone unit="line" n="613.4"/>ཤེས། །གཞལ་བྱ་རང་རིག་སྐད་ཅིག་མ། །འཇལ་བྱེད་གཏན་ཚིགས་དེ་ཉིད་གཏོང་། །གཞལ་བྱ་བྱས་ན་གཏན་ཚིགས་མེད། །གཏན་ཚིགས་བྱས་ན་གཞལ་བྱ་མེད། །ཁྱེད་ནི་དེ་ལྟར་འདོད་པ་ཡིན། །བདག་ནི་འདི་<milestone unit="line" n="613.5"/>ལྟར་འདོད་པ་སྟེ། །ཞེན་པ་ཤེས་པའི་སྤྱི་ཡུལ་ཡིན། །རིག་པ་སྐད་ཅིག་གནས་འགྱུར་བ། ཤེས་པ་རང་གི་མཚན་ཉིད་ཡིན། །དེ་ཕྱིར་ཞེན་པའི་སྤྱི་ཡུལ་ལ། །ཤེས་པ་རང་གི་མཚན་ཉིད་འཇལ། །ཡུལ་དང་སེམས་ནི་མ་<milestone unit="line" n="613.6"/>འདྲེས་ཕྱིར། །ཞེན་སྣང་རིག་པ་འཇལ་སྐྱོན་མེད། །དང་པོ་ལས་ཀྱི་གང་ཟག་གིས། །འཁོར་འདས་གཉིས་ཞེན་སྣང་བ་ལ། །རང་རིག་རྟོགས་བྱེད་ཚད་མས་གཞལ། །ཞེན་སྣང་འཇལ་ལ་སྐྱོན་པ་མེད། །དེ་སྐད་བརྗོད་<milestone unit="page" n="614"/><milestone unit="line" n="614.1"/>པས་མ་སྦྱངས་མཉེས། །སྲིད་གསུམ་འགྲོ་ལ་ཐུགས་རྗེ་ཡི། །བརྟགས་གཞི་གཏན་ལ་ངེས་པར་ཕབ། །ཅེས་གསུངས་སོ། །གླང་པོ་རབ་འབོག་གི་རྒྱུད་ལས། གཞལ་བྱའི་ལེའུ་སྟེ་བཅུ་གསུམ་པའོ།། །།དེ་ནས་<milestone unit="line" n="614.2"/>སངས་རྒྱས་ཐམས་ཅད་ཀྱིས། །འགྲོ་བའི་དོན་དུ་བརྗོད་པ་འདི་དག་གསུངས་སོ། །སེམས་ཅན་ཀུན་གྱི་ཡིད་རིག་པ། །སངས་རྒྱས་རྣམས་ཀྱི་ཐུགས་ཀྱི་མཆོག །སྐྱེ་ཤི་མེད་པའི་གཡུང་དྲུང་སྐུ། །ཆོས་སྐུ་དྲི་མ་མེད་པ་<milestone unit="line" n="614.3"/>ཡི། །རྒྱལ་བ་རྒྱ་མཚོ་འཁོར་རྣམས་ནི། །ཡེ་ཤེས་རྒྱ་མཚོའི་ཚོགས་རྣམས་ལ། །ཐམས་ཅད་ཆོས་ཀྱི་དབྱིངས་སུ་ཐིམ། །ཐིག་ལེ་ཆེན་པོར་ཡེ་ནས་གནས། །འཁོར་འདས་བདེ་བའི་ལོངས་སྤྱོད་ལ། །ཡེ་ཤེས་སྒྱུ་མར་རོལ་<milestone unit="line" n="614.4"/>གྱུར་པ། །ཟད་མི་ཤེས་པའི་གཏེར་དུ་འགྱུར། །ལོངས་སྤྱོད་རྫོགས་སྐུ་རིགས་ལྔའི་སྐུ། །ས་བཅུ་ཐོབ་པའི་བྱང་ཆུབ་སེམས། །སྨིན་པ་རྒྱ་མཚོའི་འཁོར་རྣམས་ལ། །དགོངས་པ་བརྡ་ཡིས་སྣང་འགྱུར་བ། །མེ་ལོང་བཞིན་<milestone unit="line" n="614.5"/>དུ་བྱད་སྐྱོན་སེལ། །རབ་འབྱམས་སྟོང་གི་འཇིག་རྟེན་ན། །རྡུལ་ཕྲན་འགྲོ་བ་ཐམས་ཅད་ལ། །ཐམས་ཅད་མཁྱེན་པ་སྤྲུལ་པའི་སྐུ། །ཉོན་མོངས་ཀུན་གྱི་ནང་དུ་གནས། །འགྲོ་བ་ལྷ་མིའི་བྱང་ཆུབ་སེམས། །མོས་པ་རྒྱ་<milestone unit="line" n="614.6"/>མཚོའི་འཁོར་ཀུན་ལ། །རང་རང་སོ་སོའི་སྐད་དུ་གསུངས། །ཚིག་དབྱངས་མེད་པའི་སྐད་གྱིས་གོ །མངོན་སུམ་སྣང་བ་དངོས་མེད་ཉིད། །དབྱེར་མེད་བྱངཆུབཆེནཔོརརྟོགས། །ཐམས་ཅད་དབྱེར་མེད་མཉམ་པའི་<milestone unit="page" n="615"/><milestone unit="line" n="615.1"/>༄༅། །སྐུ། །མངོན་པར་བྱང་ཆུབ་སྐུ་ཉིད་ལ། །སྣང་བ་གང་ཡིན་རང་སྣང་ཉིད། །རིག་པ་རང་སྣང་འཁོར་རྣམས་ལ། །སྣང་བས་བསྟན་པར་གྲགས་པ་ནི། །སྣང་སྲིད་གླེགས་བམ་ཚོགས་སུ་སྣང་། །སྐྱེ་འཇིག་<milestone unit="line" n="615.2"/>མེད་པས་འགྱུར་བ་མེད། །ནམ་མཁའ་ཉིད་དུ་རྣམ་པར་དག །རྡོ་རྗེ་རིག་པ་འཛིན་པའི་སྐུ། །རྟག་པ་ཆེན་པོའི་ངོ་བོ་ཉིད། །འབྱུང་བ་ལྔ་ཉིད་འགྱུར་མེད་རྟོགས། །དབྱེར་མེད་རྡོ་རྗེའི་འཁོར་རྣམས་ལ། །གྲགས་སྟོང་<milestone unit="line" n="615.3"/>དབྱེར་མེད་སྣང་བ་ཡང་། །མ་སྐྱེས་འཇིག་བྲལ་གོ་བར་སྣང་། །ལྷག་པ་ཆེན་པོ་ཆོས་ཀྱི་སྐུ། །སྐྱེ་མེད་དོན་གྱི་གསུང་མཆོག་གིས། །རྒྱལ་བ་རྒྱ་མཚོའི་འཁོར་རྣམས་ཀུན། །ཆོས་དབྱིངས་སྐྱེ་མེད་ནམ་མཁར་<milestone unit="line" n="615.4"/>རྟོགས། །ལོངས་སྤྱོད་རྫོགས་པ་རིགས་ལྔའི་སྐུ། །དགོངས་པ་བརྡ་ཡི་གསུང་སྣང་བས། །སྨིན་པ་རྒྱ་མཚོའི་འཁོར་རྣམས་ཀྱི། ཁྲེས་བྱའི་སྒྲིབ་པ་གཏིང་དཔག་མེད། །མཛད་པ་མཐར་ཕྱིན་སྤྲུལ་པའི་སྐུས། །ཚངས་<milestone unit="line" n="615.5"/>པའི་དབྱངས་ཀྱི་གསུང་སྙན་གྱིས། །མོས་པ་རྒྱ་མཚོའི་འཁོར་རྣམས་ལ། །སྒྲིབ་སྦྱངས་ས་དང་རྣམ་ཐར་ཐོབ། །སྣང་སྲིད་མངོན་པར་བྱང་ཆུབ་སྐུས། །རང་སྣང་གསུང་གིས་ཆོས་སྟོན་པ། །རིག་པ་རང་སྣང་འཁོར་<milestone unit="line" n="615.6"/>རྣམས་ཀུན། །ཡུལ་ཀུན་རང་རིག་མངོན་བྱང་ཆུབ། །སྐྱེ་འཇིག་བྲལ་བ་རྡོ་རྗེའི་སྐུས། །གྲགས་སྟོང་དབྱེར་མེད་རྡོ་རྗེའི་གསུང་། །དབྱེར་མེད་རྡོ་རྗེའི་འཁོར་རྣམས་ལ། །ཀུན་རྫོབ་དོན་དམ་མི་ཕྱེད་གོ །བཏགས་པའི་སྐུ་<milestone unit="page" n="616"/><milestone unit="line" n="616.1"/>ལྔ་མ་ཡིན་པའི། །མཚན་ཉིད་སྐུ་ལྔའི་སྣང་བ་ལ། །བཏགས་པའི་གསུང་ལྔ་མ་ཡིན་པའི། །མཚན་ཉིད་གསུང་ལྔར་སྣང་བ་ཡིན། །བཏགས་པའི་འཁོར་ལྔ་མ་ཡིན་པའི། །མཚན་ཉིད་འཁོར་ལྔར་སྣང་བ་ལ། །བཏགས་<milestone unit="line" n="616.2"/>པའི་ཆོས་ལྔ་མ་ཡིན་པའི། །མཚན་ཉིད་བསྟན་པ་རྣམ་པ་ལྔ། །གདོད་ནས་སྐྱེ་བ་མེད་པའི་དོན། །སྐྱེ་བ་མེད་པར་སྨྲ་བརྗོད་བྲལ། །སེམས་ཉིད་དབྱེར་མེད་རང་ཤེས་པས། །ཆོས་ལ་འཛིན་པའི་དྲི་མ་མེད། །རང་རང་<milestone unit="line" n="616.3"/>སྐད་དུ་གོ་བ་ཡིས། །འཁོར་བ་མྱ་ངན་འདས་པར་གྲོལ། །སྣོད་བཅུད་བེམ་རིག་སྟོང་པ་ཉིད། །མངོན་སུམ་སྣང་བས་ཆོས་ཚུལ་སྟོན། །ཀུན་རྫོབ་དོན་དམ་དབྱེར་མེད་གནས། །སྣང་སྟོང་དབྱེར་མེད་རྡོ་རྗེ་གྲོལ། །སྔོན་<milestone unit="line" n="616.4"/>བྱུང་སྐུ་ལྔའི་མཛད་པ་ཀུན། །རྗེས་འཇུག་དངོས་ལྔའི་གཏན་ཚིགས་ཡིན། །མ་རྟོགས་འགྲོ་བ་རྨོངས་པ་ལ། །སྐུ་ལྔར་ཐ་དད་སྣང་བ་ཡིན། །སྐུ་ལྔ་དོན་ལ་ཐ་དད་བྲལ། །ཟླ་བ་གཅིག་ལ་ཆུ་སྣོད་ལྔ། །ཡིད་བཞིན་ནོར་<milestone unit="line" n="616.5"/>བུ་གཅིག་ཉིད་ལ། །མི་རིགས་ལྔ་ལ་འདོད་ལྔ་འབྱུང་། །ཞེས་གསུངས་སོ། །གླང་པོ་རབ་འབོག་གི་རྒྱུད་ལས། དངོས་ལྔ་བསྟན་པའི་ལེའུ་སྟེ་བཅུ་བཞི་པའོ།། །།དེ་ནས་སངས་རྒྱས་ཐམས་ཅད་ཀྱི་རྗེ་བཙུན་<milestone unit="line" n="616.6"/>ཆེན་པོས། །འགྲོ་བ་སེམས་ཅན་མ་ལུས་པའི་ཆེད་དུ་འདི་གསུངས་སོ། །ལྷུན་གྱིས་གྲུབ་པའི་རིག་འཛིན་གྱིས། །ཆོས་སྐུའི་དགོངས་པ་རབ་སྟོན་པ། །དབང་པོ་མཆོག་གིས་གོ་བར་སྣང་། །རྫོགས་པ་ཆེན་པོར་རྫོགས་<milestone unit="page" n="617"/><milestone unit="line" n="617.1"/>༄༅། །སངས་རྒྱས། །ཕྱག་རྒྱ་ཆེན་པོའི་རིག་འཛིན་གྱིས། །ལོངས་སྐུའི་སྟོན་པའི་ཆོས་ཐོས་པ། །གསང་སྔགས་རྒྱུད་དང་ལུང་དུ་སྣང་། །དགོངས་པ་བརྡ་ཡིས་བསྐྱེད་རྫོགས་རྟོགས། །ཚེ་ལ་དབང་བའི་རིག་<milestone unit="line" n="617.2"/>འཛིན་གྱིས། །སྤྲུལ་པ་བརྡ་ཡི་དགོངས་པ་རྟོགས། །མཚན་ཉིད་གསང་སྔགས་ཀྲི་ཡོག་སྣང་། །རྣམ་པར་སྨིན་པའི་རིག་འཛིན་གྱིས། །མངོན་པར་བྱང་ཆུབ་སྐུ་རྟོགས་པས། །འཁོར་བར་སྣང་བ་སངས་རྒྱས་<milestone unit="line" n="617.3"/>ཉིད། །དབང་པོ་རབ་ཀྱི་སྤྱོད་ཡུལ་ཅན། །དབྱེར་མེད་རྡོ་རྗེའི་སྐུར་རྟོགས་པས། །འཁོར་འདས་སོ་སོའི་སྐྱེ་འཇིག་བྲལ། །དབང་པོ་བརྟན་པའི་སྤྱོད་ཡུལ་ཅན། །སར་ཆུད་པ་ཡི་རིག་འཛིན་དང་། །ས་ཐོབ་པ་ཡི་རིག་<milestone unit="line" n="617.4"/>འཛིན་དང་། །སར་སྨིན་རིག་འཛིན་རྣམས་ཀྱིས་གོ། །སྐུ་ལྔས་བསྟན་པ་དེ་བཞིན་དུ། ཚུལ་མཐུན་རིག་འཛིན་བསྟན་འགྱུར་བས། །རྗེས་སུ་འཇུག་པའི་སྐྱེས་བུ་རྣམས། །ཚུལ་ལྔས་གཏན་ལ་ཕེབས་བར་འཀྱུར། །སྟོན་<milestone unit="line" n="617.5"/>པའི་བདག་ཉིད་སྐུ་ལྔ་ཉིད། །འཆད་པའི་སྐྱེས་བུ་རིག་འཛིན་ལྔས། །འཁོར་བར་སྣང་བའི་ལྷ་མི་དང་། །མཁའ་འགྲོའི་ཚོགས་ལ་རབ་བརྒྱུད་པས། །ལྷ་མིའི་འཇིག་རྟེན་ཐམས་ཅད་དུ། །ཆོས་ཀྱི་འཁོར་ལོ་རབ་བསྐོར་<milestone unit="line" n="617.6"/>རྒྱས། །རྨད་བྱུང་ཆེ་བའི་མཛད་པ་སྟོན། །སྤང་ལེན་མེད་པའི་དོན་རྟོགས་ནས། །ཕྱག་རྒྱ་ཆེན་པོ་མཆོག་ཉིད་ཀྱི། །དངོས་གྲུབ་དམ་པ་ཐོབ་པར་འགྱུར། །ཞེས་གསུངས་སོ། །གླང་པོ་རབ་འབོག་གི་རྒྱུད་ལས། །ཚུལ་<milestone unit="page" n="618"/><milestone unit="line" n="618.1"/>ལྔའི་གཏན་ཚིགས་ཀྱིས་ངེས་པར་བསྟན་པའི་ལེའུ་སྟེ་བཅོ་ལྔ་པའོ།། །།དེ་ནས་དེ་བཞིན་གཤེགས་པས་ཆེད་དུ་བརྗོད་པ་འདི་བརྗོད་དོ། །ཆོས་ཀྱི་འཁོར་ལོའི་ལྟེ་དབུས་ན། །སྐུ་ལྔའི་བདག་ཉིད་ཆོས་འཆད་<milestone unit="line" n="618.2"/>བཞུགས། །སྟོན་པའི་བདག་ཉིད་རྣམ་པ་ལྔ། །འཆད་པའི་སྐྱེས་བུ་རྣམ་པ་ལྔ། །དམ་ཆོས་ལྔ་རྣམས་སོ་སོར་གོ། །དཔྱད་དུ་མེད་པས་གོ་བ་བཞི། །དཔྱད་དུ་ཡོད་པས་གོ་བ་གཅིག །རྣམ་པ་གཉིས་སུ་སྣང་འགྱུར་<milestone unit="line" n="618.3"/>ཡང་། །སྡུད་པ་རྡོ་རྗེའི་སྙིང་པོ་ཡིས། །དོན་བཞིན་བསྡུས་པའི་ཡི་གེའི་རྒྱུད། །གླེགས་བམ་ཚིག་གི་ཚོགས་རྣམས་ནི། །ལམ་གྱི་ཡི་གེ་རྒྱུད་ཉིད་དང་། །སེམས་ལྔ་སྐྱེས་པའི་སྐྱེས་བུའི་ཐུགས། །ལམ་གྱི་ངོ་བོ་རྒྱུད་ཡིན་<milestone unit="line" n="618.4"/>པས། །ཐམས་ཅད་མ་ལུས་རྟོགས་པར་བྱེད། །དཔྱད་དུ་མེད་པར་གོ་བ་ནི། །དབང་པོ་རྣོན་པོའི་སྤྱོད་ཡུལ་ཏེ། །སྣང་སྲིད་ཆོས་རྣམས་མ་ལུས་པ། །བྱང་ཆུབ་སྙིང་པོར་གཏན་ལ་འབེབས། །དབྱོད་དུ་ཡོད་པར་གོ་བ་<milestone unit="line" n="618.5"/>ནི། །དབང་པོ་རྟུལ་པོའི་སྤྱོད་ཡུལ་ཏེ། །དཔེ་དོན་རྟགས་དང་གཏན་ཚིགས་ཀྱིས། །ཡིད་ཆེས་ངེས་ཤེས་སྐྱེས་པར་སྟོན། །དཔྱོད་པ་ཞུགས་ན་རྟོག་པའི་གཞི། །རྟོག་པ་ཞུགས་ན་དམིགས་པའི་རྟེན། །དམིགས་པ་ཞུགས་<milestone unit="line" n="618.6"/>ན་འཛིན་པའི་གཟུང་། །འཛིན་པས་ཟིན་ཕྱིར་གྲོལ་མི་འགྱུར། །དཔྱད་དུ་མེད་པར་གང་དཔྱད་པས། །སེམས་ཅན་མ་ལུས་ཐམས་ཅད་ཀུན། །ཡེ་ནས་བྱང་ཆུབ་སྙིང་པོར་གནས། །དེ་ཕྱིར་དཔྱད་པའི་བྱ་བྱེད་<milestone unit="page" n="619"/><milestone unit="line" n="619.1"/>༄༅། །མེད། །སངས་རྒྱས་ཀྱིས་ཀྱང་རྙེད་པར་དཀའ། །ཚིག་དང་ཡི་གེས་མི་མཚོན་ཏེ། །རྒྱལ་བའི་སྲས་པོ་ཅང་མི་གསུང་། །དཔྱད་དུ་ཡོད་པས་དཔྱད་ཡོད་པས། །ཕྱིར་རོལ་སྣང་བའི་སྤྱོད་ཡུལ་བ། །དབང་པོ་<milestone unit="line" n="619.2"/>རྣམ་ལྔས་དཔྱད་བྱས་ན། །དུག་གསུམ་སྐྱེ་བར་སྣང་བ་རྣམས། །མ་རྟོགས་ཁམས་གསུམ་འཁོར་བ་རྣམས། །མི་རྟོག་བདེ་སྟོང་ལམ་དུ་བྱས། །སྐུ་གསུམ་འབྲས་བུ་ཐོབ་འགྱུར་བ། །དཔྱད་དུ་ཡོད་པས་དཔྱད་པར་<milestone unit="line" n="619.3"/>བྱ། །དཔྱད་དུ་མེད་པས་དཔྱད་མེད་པ། །རྣལ་འབྱོར་སེམས་ཀྱིས་སེམས་ལ་བལྟ། །སེམས་ལ་དངོས་མེད་བསྒོམ་པ་མེད། །དངོས་པོར་བསྒོམས་པས་བསྒོམ་པ་མིན། །དངོས་དང་དངོས་མིན་རྣམ་དཔྱད་ནས། །ཆོས་<milestone unit="line" n="619.4"/>རྣམས་ཐམས་ཅད་སེམས་སུ་འདུས། །སེམས་ཉིད་ནམ་མཁའ་ལ་གནས་ཏེ། །ནམ་མཁའ་ཅིར་ཡང་མི་གནས་པས། །དེ་ཕྱིར་དཔྱད་པའི་བྱ་བྱེད་བྲལ། །བྱར་མེད་བསམ་བྲལ་བརྗོད་འདས་རྟོགས། །དཔྱད་དུ་ཡོད་<milestone unit="line" n="619.5"/>པར་དངོས་ཞེན་པ། །མུ་སྟེགས་རྟག་པར་བལྟ་དང་མཚུངས། །དཔྱད་དུ་མེད་ལ་ཞེན་འཐས་པ། །མུ་སྟེགས་ཆད་པར་ལྷ་དང་མཚུངས། །མཐའ་གཉིས་གོལ་ས་དཔྱད་བྱའི་ཕྱིར། །མཁས་པས་ཕྱོགས་གཅིག་ཞེན་མི་<milestone unit="line" n="619.6"/>བྱ། །རྟག་ཆད་ཕྱོགས་སུ་གང་ཞེན་པ། །དོན་གྱི་སྙིང་པོ་ཉིད་ལས་གོལ། །དཔྱད་དུ་ཡོད་པར་སྣང་བ་རྣམས། །ཕྱི་ཡུལ་རྣམ་པ་སྣ་ཚོགས་ལ། །ནང་གི་རིག་པ་ཞེན་པ་ཡིན། །དེ་ཉིད་དཔྱད་དུ་མེད་ཅེས་བྱ། །དྲན་པར་<milestone unit="page" n="620"/><milestone unit="line" n="620.1"/>སྣང་བ་དཔྱད་ཡོད་ན། །དྲན་མེད་ཡིན་པས་དཔྱད་དུ་མེད། །དཔྱད་དུ་མེད་པར་སྣང་བ་རྣམས། །སེམས་ཀྱིས་སེམས་ལ་བལྟ་བ་ཡིན། །སེམས་ཉིད་སྐྱེ་བ་མེད་པར་ཤེས། །དཔྱད་དུ་ཡོད་མེད་གཉིས་མེད་པས། །དེ་<milestone unit="line" n="620.2"/>ཉིད་བློ་ལས་འདས་པ་ནི། །ཟུང་འཇུག་བདེ་བ་ཆེན་པོར་གནས། །དབྱེར་མེད་དཔྱོད་ཡུལ་བྲལ་བར་རྟོགས། །ཡོད་མེད་རྟོག་པའི་བློ་མི་གནས། །སྣང་སྟོང་ངོ་མཉམ་དཔྱོད་ཡུལ་བྲལ། །འཛིན་མེད་གཟུང་བ་ག་ལ་<milestone unit="line" n="620.3"/>སྲིད། །དུ་མ་རོ་གཅིག་ཀུན་ངོ་བོ། །རྣམ་པ་ཀུན་ལྡན་སྟོང་པར་གནས། །ཞེས་གསུངས་སོ། །གླང་པོ་རབ་འབོག་གི་རྒྱུད་ལས། གཏན་ཚིགས་ཀྱི་གཞི་དཔྱད་དུ་ཡོད་མེད་ཀྱི་ལེའུ་སྟེ་བཅུ་དྲུག་པའོ།། །།དེ་<milestone unit="line" n="620.4"/>ནས་བཅོམ་ལྡན་འདས་ཀྱིས་བདུད་ཀྱི་སྟོབས་རབ་ཏུ་འཇོམས་པའི་ཏིང་ངེ་འཛིན་ལ་ཞུགས་ནས། པདྨ་ཆགས་མེད་ཀྱི་དོན་འདི་ཆེད་དུ་བརྗོད་དོ། །སྟོན་པའི་སྒྲོན་མ་རབ་འབར་བས། །ལྟ་ངན་མུ་སྟེགས་བདུད་ལས་<milestone unit="line" n="620.5"/>རྒྱལ། །རྣལ་འབྱོར་སེམས་ཉིད་འོད་གསལ་བ། །ཇི་ལྟར་འདོད་པ་གཏན་ལ་འབེབས། །གཅིག་གིས་གཏན་ལ་དབབ་པ་ནི། །འཁོར་འདས་བྱང་ཆུབ་སེམས་སུ་གཅིག །ཀུན་གྱིས་སེམས་ཉིད་རྟོགས་པར་བྱ། །ཆོས་<milestone unit="line" n="620.6"/>ཀྱི་རྩ་བ་ཤེས་པར་འགྱུར། །གཉིས་ཀྱིས་གཏན་ལ་འབེབས་འདོད་ན། །འཁོར་དང་མྱ་ངན་འདས་པའི་ཆོས། །མངོན་སུམ་རྗེས་དཔག་དག་གིས་རྟོགས། །འཁོར་བ་མངོན་སུམ་རྗེས་དཔག་འདས། །མངོན་སུམ་དུ་བ་<milestone unit="page" n="621"/><milestone unit="line" n="621.1"/>༄༅། །ལ་བརྟེན་ནས། །རྗེས་དཔག་མེ་ཉིད་འདོད་གྱུར་པ། །མཚན་ཉིད་རྒྱུ་ལས་རྒོལ་བ་འཇོམས། །སྟོན་པའི་དམ་ཆོས་རྣམ་གཉིས་ཏེ། །ལུང་དང་རྟོགས་པའི་བདག་ཉིད་དོ། །མངོན་སུམ་ལུང་ལ་རྗེས་དཔག་<milestone unit="line" n="621.2"/>རྟོགས། །འབྲས་བུ་སྔགས་ཀྱིས་རྒོལ་བ་འཇོམས། །མཐོང་རྟེན་རྟགས་ཀྱིས་མ་མཐོང་རྟོགས། །གསུམ་གྱིས་ཆོས་རྣམས་རྟོགས་འདོད་པས། །བདེ་གཤེགས་བཀའ་ལུང་ཚད་མ་དང་། །བླ་མའི་མན་ངག་ཚད་མ་<milestone unit="line" n="621.3"/>དང་། །རང་གི་རིག་པ་ཚད་མ་དང་། །ཡིད་ཆེས་དོན་རིག་རྟོགས་པ་འཆར། །བཞི་ཡིས་གང་ཞིག་གཏན་ལ་འབེབས། །བཀའ་ཡི་ལུང་ལས་སྣང་བ་དང་། །བསྟན་བྱའི་དོན་དང་མི་འགལ་ཞིང་། །རིག་པ་ལ་ནི་འཐད་<milestone unit="line" n="621.4"/>པ་དང་། །གཏན་ཚིགས་རྣམས་ཀྱིས་བརྒྱན་པ་ནི། །སྡེ་སྣོད་ཆོས་རྣམས་གཏན་ལ་འབེབས། །ཐུན་མོང་མ་ཡིན་བཞི་བསྐོར་སྒྲས། །འབྲས་བུ་གྲུབ་པར་བསྟན་པ་ནི། །ཅིར་ཡང་སྣང་དུ་བ་་པ་དང་། །ཅིར་ཡང་སྣང་<milestone unit="line" n="621.5"/>ཕྱིར་ཅིར་བསྒྲུབ་བཏུབ། །ཅིར་ཡང་བསྒྲུབ་པས་གང་ཡང་འགྲུབ། །ལྔ་ཡིས་ཆོས་རྣམས་གཏན་འབེབས་ན། །གཞི་ཉིད་ཆོས་ཅན་དག་ལ་གནས། །ཁས་བླངས་པ་ལ་དམ་བཅས་ནས། །གཏན་ཚིགས་རྣམས་ཀྱིས་<milestone unit="line" n="621.6"/>གཏན་ལ་དབབ། །མཚོན་པའི་དཔེ་ཡིས་མཚོན་བྱས་ནས། །གྲུབ་མཐའི་དོན་རྣམས་མཐར་ཕྱིན་ནོ། །དྲུག་གིས་འཁོར་འདས་གཏན་འབེབས་པ། །གཞི་ལས་ཐམས་ཅད་སྣང་བ་ཡིན། །རྒྱུ་ལས་ཐམས་ཅད་སྐྱེ་བ་<milestone unit="page" n="622"/><milestone unit="line" n="622.1"/>ཡིན། །རྐྱེན་གྱིས་མ་ལུས་བསྐྱེད་པར་བྱེད། །ལས་དང་མཐུན་པར་སྲིད་པ་ཡིན། །བག་ཆགས་དག་ལ་སྤྱོད་པ་ཡིན། །བརྟགས་ན་མི་རྙེད་སྟོང་པར་ཐིམ། །ཀུན་ལ་དེ་ལྟར་འབྱོར་པར་བྱ། །གཞི་དོན་མ་རྟོགས་འཁོར་<milestone unit="line" n="622.2"/>བར་སྣང་། །མ་རིག་པ་ཡི་རྒྱུ་ལས་སྐྱེས། །ལས་དང་ཉོན་མོངས་རྐྱེན་གྱིས་བསྐྱེད། །དུག་གསུམ་ཁམས་གསུམ་མཐུན་པར་སྣང་། །གཟུང་འཛིན་ལ་སྤྱོད་རྣམ་ཤེས་སྣང་། །བརྟགས་ན་མ་རྙེད་ཆོས་ཉིད་ཐིམ། །འཁོར་<milestone unit="line" n="622.3"/>བ་མ་ལུས་གཏན་ལ་འབེབས། །ཁམས་གསུམ་སྟོང་གསུམ་སྲིད་གསུམ་གསལ། །གཞི་ཡི་དོན་རྟོགས་མྱ་ངན་འདས། །ཚོགས་གཉིས་རྒྱུ་ལས་སྐྱེ་བ་ཡིན། །བལྟ་བསྒོམ་སྤྱོད་པའི་རྐྱེན་གྱིས་བསྐྱེད། །སྐུ་དང་ཡེ་ཤེས་<milestone unit="line" n="622.4"/>མཐུན་པར་སྣང་། །སྐུ་གསུང་ཐུགས་རྗེས་འགྲོ་དོན་སྤྱོད། །བརྟགས་ན་འབྲས་བུ་ཆོས་སྐུར་ཐིམ། །ཕྱོགས་བཅུ་དུས་གསུམ་སངས་རྒྱས་རྣམས། །ཐམས་ཅད་མ་ལུས་རྟོགས་པར་བྱ། །འཁོར་འདས་དབྱེར་མེད་གཞི་<milestone unit="line" n="622.5"/>ལས་སྣང་། །སེམས་ཀྱི་རྒྱུ་ལས་ཐམས་ཅད་སྐྱེས། །རིག་དང་མ་རིག་རྐྱེན་ཀྱིས་བསྐྱེད། །དགེ་སྡིག་ཚོགས་གཉིས་མཐུན་པས་སྲིད། །འཁོར་འདས་བག་ཆགས་དོན་ལ་སྤྱོད། །བརྟགས་ན་ཆོས་ཉིད་ཆོས་<milestone unit="line" n="622.6"/>སྐུར་ཐིམ། །ཐམས་ཅད་དབྱེར་མེད་གཅིག་ཏུ་སྡུད། །དེ་བཞིན་གཏན་འབེབས་གཏན་ཚིགས་ནི། །ཀུན་རྫོབ་སྣང་བ་འཁོར་བའི་ཆོས། །དོན་དམ་སྣང་བ་མྱ་ངན་འདས། །ཀུན་རྫོབ་དོན་དམ་དབྱེར་མེད་<milestone unit="page" n="623"/><milestone unit="line" n="623.1"/>༄༅། །གཅིག །དབྱེར་མེད་ཙམ་འཛིན་སྤྱོད་ཡུལ་བྲལ། །ཞེས་གསུངས་སོ། །གླང་པོ་རབ་འབོག་གི་རྒྱུད་ལས། ཆོས་ཐམས་ཅད་གཏན་ལ་འབེབས་པའི་ལེའུ་སྟེ་བཅུ་བདུན་པའོ།། །།དེ་ནས་སངས་<milestone unit="line" n="623.2"/>རྒྱས་ཐམས་ཅད་ཀྱི་བདག་ཉིད་ཆེན་པོས་བདག་ཉིད་ཆེན་པོ་རང་སྣང་བ་འདི་གསུངས་སོ། །ཡུལ་དང་ཐབས་དང་འབྲས་བུ་དང་། །མཚན་གཞི་མཚན་ཉིད་མཚན་འབྲས་ཅན། ཁྲེས་པའི་མཚན་ཉིད་ལྟ་བ་<milestone unit="line" n="623.3"/>རྒྱུ། །འཇུག་པའི་མཚན་ཉིད་བསྒོམ་པ་རྐྱེན། །མངོན་འགྱུར་མཚན་ཉིད་འབྲས་བུར་བཟུང་། །བྱ་བྱེད་རྣལ་འབྱོར་རྒྱུ་ལམ་འབྲས། །ལྟ་བའི་མཚན་ཉིད་རབ་ཤེས་པ། །གསེར་བལྟ་གསེར་བསྟན་གསེར་བཞིན་<milestone unit="line" n="623.4"/>དུ། །བདག་ཕྱིར་བྱ་བྱེད་མ་དམིགས་པས། །རྟོག་དབྱོད་དམིགས་འཛིན་མི་འཚོལ་བར། །དེ་བརྗོད་ཉིད་ཀྱིས་དེ་ཉིད་མཐོང་། །སུས་ཀྱང་མ་བཅོས་བཅིང་མེད་དེ། །བཅིང་པར་བྱ་བ་ཡོད་མ་ཡིན། །བཅིང་མེད་རྣམ་<milestone unit="line" n="623.5"/>པར་གྲོལ་མེད་པར། །གྲོལ་བར་མི་འདོད་བཅིང་དང་བྲལ། །དཔྱད་དུ་མེད་པར་རྟོག་པས་དཔྱད། །དཔྱད་པས་གོ་བར་བྱ་བ་ཡང་། །དོན་དང་མི་མཐུན་མཚོན་བྱ་ན། །ཆོས་ཀུན་མཐའ་ལས་འདས་པ་ལ། །མཐའ་<milestone unit="line" n="623.6"/>རྣམས་གང་ཡང་དོར་མེད་པས། །འདི་ལྟར་འདིའོ་ཞེས་བསྟན་མེད། །རང་བཞིན་ངོ་བོ་བསྟན་པར་དཀའ། །འོན་ཀྱང་ཡིན་མིན་འཛིན་གྲོལ་ཕྱིར། །མདོར་ན་ཇི་ལྟར་བརྟགས་བསམ་བཞིན། །འགྱུར་བས་ཀུན་གྱི་ངོ་<milestone unit="page" n="624"/><milestone unit="line" n="624.1"/>བོར་སྣང་། །དེ་མཚོན་ཅི་ཡང་ཡིན་པའི་ཕྱིར། །སེམས་ཆོས་ཅི་ཡང་མ་ཡིན་ནོ། །དེ་ཕྱིར་མ་ཡིན་ཀུན་ཡིན་པས། །ཅིར་ཡང་ཡིན་ནོ་ལྷུན་གྱིས་གྲུབ། །མཐའ་ཀུན་ཕྱོགས་སུ་མ་ཆད་ཕྱིར།།མཐའ་དང་བྲལ་ཕྱིར་མ་བྲལ་<milestone unit="line" n="624.2"/>བའོ། །གང་ཡང་མ་སྤངས་མི་ལྡན་པས། །མ་བྲལ་ཕྱིར་ན་བྲལ་ཞེས་བྱ། །ངོ་བོ་ཕེབས་པས་རྒྱས་པར་འགྱུར། །ཕྱོགས་བཅུར་བཞུགས་པའི་སངས་རྒྱས་དང་། །དུས་བཞིར་གཤེགས་པའི་རྒྱལ་བ་རྣམས། །སེམས་<milestone unit="line" n="624.3"/>གནས་སེམས་རྟོགས་སངས་རྒྱས་ཉིད། །དེ་ལས་གཞན་དུ་མི་བཙལ་ལོ། །ལམ་གྱི་མཚན་ཉིད་རབ་ཤེས་ནས། །ནམ་མཁའི་དབྱིངས་ཀྱི་ཉི་ཟླ་ལ། །རྡོ་རྗེ་སེམས་དཔའ་ཡབ་ཡུམ་བསྒོམ། །སངས་རྒྱས་མ་ལུས་བསྒོམ་<milestone unit="line" n="624.4"/>པར་འགྱུར། །ཨོ་བཛྲ་ས་ཏྭ་ཧུ༷། །སེམས་ཅན་ལུས་ལ་རྩ་གནས་པ། །དཀྱིལ་འཁོར་བཞི་དང་སྲོག་ཤིང་གསུམ། །གཡོ་བ་རླུད་དང་བསྐྱོད་པའི་མེས། །ནམ་མཁའི་བ་ཞོས་བདུད་རྩི་འབེབས། །བདེ་ཆེན་ཧ༷་ལ་<milestone unit="line" n="624.5"/>ལོངས་སྤྱོད་ཨུ༷༷། །ཆོས་འཁོར་ཧུ༷་ཉིད་སྤྲུལ་པ་ཨ། །ཨུ་ལི་ཀྭ་ལི་སྲོག་ཤིང་གསུམ། །ཡི་གེ་ལྔ་གསུམ་གྲུབ་ནས་གནས། །ལུས་ཀྱི་ཁམས་དགུ་འདུས་པ་ཡི། །བྱང་ཆུབ་སེམས་ཀྱི་བདུད་རྩི་ཉིད། །ལུགས་འབྱུང་འཁོར་<milestone unit="line" n="624.6"/>བ་སྐྱེད་བྱེད་པས། །ལུགས་ལས་བཟློག་པས་མྱ་ངན་འདས། །ནམ་མཁའི་རླུད་གིས་སྲོག་འཛིན་ཅིང་། །ས་ཆུ་མེ་རླུ་་རྩོལ་བར་རྒྱུ། །རྩ་བ་ཡན་ལག་བཅས་པ་ཡིས། །ཕུང་པོ་དབང་ཡུལ་ལས་རྣམས་བྱེད། །འབྲས་<milestone unit="page" n="625"/><milestone unit="line" n="625.1"/>༄༅། །བུའི་མཚན་ཉིད་རབ་ཤེས་པ། །རིག་པ་འཛིན་པའི་སར་གནས་པ། །རྣམ་པར་སྨིན་པའི་རིག་འཛིན་ནི། །བརྐོས་ཕོར་ནང་གི་འདག་པ་འདྲ། །ཚེ་ལ་དབང་བའི་རིག་འཛིན་ནི། །ཉི་མ་ཟླ་བའི་དཀྱིལ་<milestone unit="line" n="625.2"/>འཁོར་འདྲ། །ཕྱག་རྒྱ་ཆེན་པོའི་རིག་འཛིན་ནི། །འཇིན་རྟེན་མེས་པོ་ཚངས་པ་འདྲ། །ལྷུན་གྱིས་གྲུབ་པའི་རིག་འཛིན་ནི། །འབྱུང་ཆེན་གཏོས་ཀྱི་ནམ་མཁའ་འདྲ། །ཡང་དག་རྫོགས་པའི་སངས་རྒྱས་ནི། །ཡིད་བཞིན་<milestone unit="line" n="625.3"/>ནོར་བུ་རིན་ཆེན་འདྲ། །ཞེས་གསུངས་སོ། །གླང་པོ་རབ་འབོག་གི་རྒྱུད་ལས། ཆོས་ཐམས་ཅད་དོན་རྣམ་པར་བསྡུས་ནས་སྒོ་དབྱེ་བའི་ལེའུ་སྟེ་བཅོ་བརྒྱད་པའོ།། །།དེ་ནས་སངས་རྒྱས་རྡོ་རྗེ་འཆང་ཆེན་པོས་<milestone unit="line" n="625.4"/>ཆོས་ཐམས་ཅད་ཡེ་ཤེས་དང་དབྱིངས་སུ་ཡེ་ནས་སངས་རྒྱས་པ་འདི་གསུངས་སོ། །སྟོང་གསུམ་སྲིད་གསུམ་ཁམས་གསུམ་རྣམས། །ཡེ་ནས་ཆོས་ཀྱི་དབྱིངས་ཉིད་ལ། །མ་རྟོགས་འབྱུང་བ་ལྔ་རུ་འཛིན། །འཛིན་པ་དེ་<milestone unit="line" n="625.5"/>ཉིད་རང་གྲོལ་ཕྱིར། །འགྱུར་མེད་ས་དང་སངས་རྒྱས་སྤྱན། །རྒྱུད་ཆད་མེད་པ་ཐུགས་རྗེའི་རྒྱུན། །མུ་མ་ཀི་ཡི་བྷ་ག་ན། །སྐྱོན་བྲལ་མེ་དབྱིངས་གོས་དཀར་མ། །ཐོགས་མེད་རླུང་དབྱིངས་དམ་ཚིག་སྒྲོལ། །ནམ་མཁའ་<milestone unit="line" n="625.6"/>ཀུན་ཏུ་བཟང་མོ་ཉིད། །གནས་དང་སྐྱེ་དང་སྤྱོད་གྱུར་པ། །རྡོ་རྗེ་བཙུན་མོའི་བྷ་ག་ལ། །ཕྱོགས་བཅུ་དུས་གསུམ་སངས་རྒྱས་རྣམས། །ཡུམ་དང་འདུ་འབྲལ་མེད་པར་བཞུགས། །སྣོད་ཀྱི་འཇིག་རྟེན་མ་ལུས་ཀུན། །ཡེ་<milestone unit="page" n="626"/><milestone unit="line" n="626.1"/>ནས་ཞིང་ཁམས་རྣམ་དག་ལ། །མ་རིག་དེ་ཉིད་ཤེས་བྱ་ལ། ་ར་ཕྱོགས་མངོན་པར་དགའ་བ་ཉིད། །རྡོ་རྗེ་རིགས་ཀྱི་གནས་སུ་ཤེས། །ལྷོ་ཡི་ཕྱོགས་ན་དཔལ་དང་ལྡན། །ཡིད་བཞིན་རིན་ཆེན་ཡོན་ཏན་<milestone unit="line" n="626.2"/>གནས། །ནུབ་ཕྱོགས་བདེ་བ་ཆེན་པོ་ཉིད། །གསུང་མཆོག་པདྨ་རིགས་ཀྱི་གནས། །བྱང་ཕྱོགས་རྣམ་དག་བཀོད་པ་ནི། །རབ་རྫོགས་ལས་ཀྱི་རིགས་ཀྱི་གནས། །དབུས་ན་བྱང་ཆུབ་ཆེན་པོ་ཉིད། །བདེ་གཤེགས་<milestone unit="line" n="626.3"/>གནས་རྣམས་ལྷུན་གྱིས་གྲུབ། །ཡེ་ནས་གནས་ཕྱིར་རྩོལ་བ་བྲལ། །ལུས་ལ་ཡེ་ཤེས་ཆེན་པོ་གནས། །མ་རྟོགས་རྟོགས་པར་རབ་བསྟན་པ། །ཉེས་པའི་སྐྱོན་དང་བྲལ་བས་ན། །པུ་ཤ་ར་ཀའི་མདོག་ཏུ་བསྟན། །ཆེ་<milestone unit="line" n="626.4"/>བའི་ཡོན་ཏན་རྒྱས་པས་ན། །ཛ་མྱུ་ན་དིའི་གསེར་འོད་མཚུངས། །ཐུགས་རྗེས་ཀུན་ལ་ཆགས་པ་ནི། །པདྨ་རྭ་གའི་མདོག་ཏུ་གནས། །ཕྲིན་ལས་ཐོགས་པ་མེད་པར་ན། །མ་རྒད་ལྷ་བུའི་མདོག་ཏུ་བསྟན། །ཆོས་ཉིད་<milestone unit="line" n="626.5"/>འགྱུར་བ་མེད་པས་ན། །ཨིནྟྲ་ནི་ལའི་མདོག་ཏུ་བསྟན། །མདོག་གི་དབྱེ་བས་རབ་མཚོན་པས། །ཡེ་ཤེས་ཆེན་པོ་ལྔ་རྣམས་རྟོགས། །སྟོང་གསུམ་སྟོང་གི་འཇིག་རྟེན་ན། །སངས་རྒྱས་དཀྱིལ་འཁོར་ལྷུན་གྱིས་<milestone unit="line" n="626.6"/>གྲུབ། །བཅུད་ཀྱི་འགྲོ་བ་མ་ལུས་ཀུན། །རྒྱལ་བ་རྫོགས་པའི་སངས་རྒྱས་ཉིད། །འགྲོ་དོན་མཛད་པར་སྣང་བ་ནི། །གཡས་པ་ནས་ནི་འབྱུང་བའི་ཁམས། །མེ་ཡི་དཀྱིལ་འཁོར་སྣང་མཐའ་ཡས། །ཁ་དོག་དམར་པོ་<milestone unit="page" n="627"/><milestone unit="line" n="627.1"/>༄༅། །གྱེན་ལ་འབར། །གཡོན་ནས་གསེར་མདོག་ལྗང་སེར་རླུད་། །དོན་གྲུབ་གསེ་གསལ་འགྲོ་བ་དང་། །གཉིས་དཀར་དལ་རྒྱུ་ཆུ་རླུད་དཀར། །རྡོ་རྗེ་མི་བསྐྱོད་བྱང་སེམས་འབབ། །གཉིས་ཀར་ཐུར་རྔུབ་ས་<milestone unit="line" n="627.2"/>རླུད་སེར། །རིན་ཆེན་འབྱུང་གནས་ཐ་དཀར་གནས། །ཉུང་དཀར་འབྲུ་ཚོད་ཙམ་དུ་འཕྲོ། །ཨུ༷༷དམར་ཧྭ་ལྗང་ཧུ༷་དཀར་དང་། །སྭ་སེར་འདུ་འཕྲོ་མཛད་པ་རྫོགས། །ཉིན་ཞག་དག་ནི་ཕྲུགས་གཅིག་ལ། །ཉི་ཁྲི་གཅིག་<milestone unit="line" n="627.3"/>རྫོགས་སྟོང་དྲུག་བརྒྱ། །དེ་ཉིད་བཟླས་པ་རྫོགས་འགྱུར་བ། །རྩ་བ་ཨོ་ཉིད་སྲོག་ཏུ་གནས། །རླུད་རྣམས་ཕྲ་བའི་གཟུགས་ཀྱིས་ནི། ཁྲེས་དང་ཡང་དག་འདྲེས་འགྱུར་ན། །དབང་པོའི་ལམ་ལ་བྱུང་ནས་སུ། །ཡུལ་<milestone unit="line" n="627.4"/>རྣམས་ཀུན་ལ་འཇུག་པར་བྱེད། །སྣང་བ་མཆེད་པ་ཐོབ་པའང་གསུམ། །ལྔ་གསུམ་བཅོ་ལྔའི་བདག་ཉིད་ཅན། །བྱང་ཆུབ་སེམས་དཔའ་འགྲོ་དོན་མཛད། །རྟོག་བཅས་བརྒྱ་བཅུའི་འཁོར་ལོ་བསྐོར། །ཡིག་འབྲུ་<milestone unit="line" n="627.5"/>གསུམ་གྱིས་བྱིན་གྱིས་བརླབས། །སྐུ་གསུང་ཐུགས་ཀྱི་དབང་རྣམས་རྫོགས། །མི་ཟད་རྒྱན་གྱི་འཁོར་ལོ་ཡིས། །སྐུ་གསུང་ཐུགས་ནི་དབྱེར་མེད་ལས། །འབྲས་བུ་ཆོས་རྣམས་ལྷུན་གྱིས་གྲུབ། །བལྟ་བ་རྟོགས་པས་<milestone unit="line" n="627.6"/>གྲུབ་མཐའ་རྟོགས། །ཞེས་གསུངས་སོ། །གླང་པོ་རབ་འབོག་གི་རྒྱུད་ལས། དབང་པོ་རབ་ལ་རང་བཞིན་རྟོགས་པ་སྟེ་ལེའུ་བཅུ་དགུ་པའོ།། །།དེ་ནས་བཅོམ་ལྡན་འདས་གྱིས་སྣང་སྲིད་དཀྱིལ་འཁོར་ཆེན་<milestone unit="page" n="628"/><milestone unit="line" n="628.1"/>པོར་གཏན་ལ་འབེབས་པ་འདི་འགྲོ་བའི་ཆེད་དུ་གསུངས་སོ། །དག་པ་གསུམ་དང་དག་པ་བཞིས། །སྣང་བ་མི་སྤང་འབྲས་བུར་བྱེད། །སྣོད་བཅུད་རྒྱུད་རྣམས་དག་རྟོགས་པས། །འབྱུང་བ་ཆེན་པོ་རྣམ་ལྔ་པོ། །དཀྱིལ་<milestone unit="line" n="628.2"/>འཁོར་ཆོས་ཀྱི་དབྱིངས་སུ་དག །ཕུང་པོ་ལྔ་རུ་སྣང་བའི་བཅུད། །སངས་རྒྱས་རིགས་ལྔའི་དཀྱིལ་འཁོར་དག ཁྲེས་པའི་རྒྱུད་ནི་རྣམ་ཤེས་རྣམས། །རང་བྱུང་སྲས་ཀྱི་དཀྱིལ་འཁོར་དག །སྣང་བ་ལྷ་ཡི་དཀྱིལ་འཁོར་<milestone unit="line" n="628.3"/>རྟོགས། །རྒྱུ་འབྲས་ཀུན་རྫོབ་དོན་དམ་དག །འཁོར་རྒྱུ་ཉོན་མོངས་རྣམ་པ་ལྔ། །ཡེ་ཤེས་ཆེན་པོ་ལྔ་རུ་དག །འབྲས་བུ་སྨིན་པའི་ཕུང་པོ་ལྔ། །དམ་རྫས་རྒྱལ་བ་རིགས་ལྔར་དག །ཀུན་རྫོབ་སྣང་བའི་དངོས་པོ་<milestone unit="line" n="628.4"/>རྣམས། །ཡེ་ཤེས་སྒྱུ་མའི་དཀྱིལ་འཁོར་དག །ཆུ་ཟླའི་སྣང་བ་ཇི་བཞིན་ནོ། །དོན་དམ་སྣང་བ་གཟུགས་ཀྱི་སྐུ། །ཐིག་ལེ་ཆེན་པོ་ཆོས་སྐུར་དག །མཉམ་པ་བཞི་ཡི་གཏན་ཚིགས་ནི། །མཉམ་པས་མཉམ་བྱེད་བདག་<milestone unit="line" n="628.5"/>ཉིད་ཆེ། །རྒྱུ་ལས་སྐྱེས་ནས་མཐུན་པར་སྣང་། །བརྟགས་ན་དབེན་པ་ཀུན་རྫོབ་ཡིན། །དོན་དམ་སྤྲོས་པ་མཐའ་དག་བྲལ། །རྣམ་རྟོག་བློ་ཡི་སྤྱོད་ཡུལ་མིན། །སྣང་བ་ཐམས་ཅད་རྐྱེན་བཞིས་བསྡུས། །སྒྱུ་མ་ཙམ་དུ་<milestone unit="line" n="628.6"/>སྣང་བར་མཉམ། །སྣང་ཞིང་བརྟགས་པའི་ཆོས་འདི་རྣམས། །མ་སྐྱེས་པར་ནི་ཀུན་མཉམ་མོ། །ལྷག་པ་ཀུན་རྫོབ་དོན་དམ་ནི། །ཆོས་ཀྱི་དབྱིངས་ཀྱི་རྒྱུ་ལས་སྐྱེས། །ཐུགས་རྗེ་ཆགས་པའི་རྐྱེན་གྱིས་བསྐྱེད། །དོན་བྱེད་<milestone unit="page" n="629"/><milestone unit="line" n="629.1"/>༄༅། །ནུས་པའི་ལྷ་སྐུར་སྣང་། །བཏགས་ན་ཆོས་ཀྱི་སྐུ་རུ་དབེན། །དཀོར་བདུན་ལྷུན་གྲུབ་སྨྲ་བརྗོད་འདས་ ཁྲས་བསྒྲུབ་གཉིས་ཀའི་དོན་ཡང་ཡིན། ཁྲེས་རབ་དམ་པའི་ཡུལ་ཡིན་པས། །རྟོག་གེ་པ་<milestone unit="line" n="629.2"/>ཡི་སྤྱོད་ཡུལ་མིན། །དེ་རྟོགས་ཡོན་ཏན་ཟད་མེད་འགྱུར། །ཡེ་ཤེས་མཛོད་ཆེན་ཆོས་ཀྱི་དབྱིངས། །སྐུ་དང་ཡེ་ཤེས་བསམ་མི་ཁྱབ། །ནམ་མཁའི་མཐའ་ལ་ལོངས་སྤྱོད་མཛད། །རྟོགས་པ་གཞི་ཡི་གཏན་ཚིགས་<milestone unit="line" n="629.3"/>ཀྱིས། །མི་ཟད་རྒྱན་གྱི་འཁོར་ལོར་བྱེད། །འཁོར་འདས་རྒྱུ་ཡི་བྱང་ཆུབ་སེམས། །དེ་བཙལ་ཡི་གེ་འབྲུ་གསུམ་ཤར། །བྱིན་བརླབས་ལུས་ངག་ཡིད་གསུམ་རྟོགས། །དེ་མཐུ་སྐུ་གསུམ་རྣམ་པར་སྣང་། །ཐམས་ཅད་<milestone unit="line" n="629.4"/>མཉམ་ཉིད་ཆོས་ཀྱི་སྐུ། །བདེ་ཆེན་ཁ་སྦྱོར་ལོངས་སྤྱོད་སྐུ། །གར་དབང་ཅིར་སྣང་སྤྲུལ་པའི་སྐུ། །ཐུགས་ཀྱི་གསང་བ་བསམ་མི་ཁྱབ། །ཐམས་ཅད་ཐུགས་ནི་ཀུན་ཏུ་སྣང་། །སྐུ་གསུང་གསང་བ་ཐམས་ཅད་<milestone unit="line" n="629.5"/>སྐུ། །གསུང་བསམ་མི་ཁྱབ་ཀུན་ཏུ་གྲགས། །བདེན་པ་དབྱེར་མེད་གཏན་ཚིགས་ཀྱིས། །བདེན་པ་དབྱེར་མེད་ཟུང་དུ་འཇུག །ཀུན་རྫོབ་འཁོར་བར་སྣང་གྱུར་པ། །དོན་དམ་མྱ་ངན་འདས་པ་ཉིད། །དབྱེར་མེད་ཟུང་དུ་<milestone unit="line" n="629.6"/>འཇུག་བྱ་བ། །དོན་དམ་སྐྱེ་མེད་སྤྲོས་དང་བྲལ། །སྣང་བ་ངོ་བོ་ཉིད་རྒྱུར་ཤར། །ཀུན་རྫོབ་རིག་པ་སྒྱུ་མ་ཉིད། །རང་རྒྱུད་ཕྱོགས་གཅིག་གྲུབ་པ་མེད། །སྣང་བ་ཐམས་ཅད་གཟུགས་སྐུར་ཤར། །མཚན་བཅས་ཕྱག་རྒྱ་<milestone unit="page" n="630"/><milestone unit="line" n="630.1"/>ཆེན་པོ་ཡིན། །སྟོང་ཉིད་ཐམས་ཅད་ཆོས་སྐུར་ཤར། །མཚན་ཉིད་ཕྱག་རྒྱ་ཆེན་པོ་ཡིན། །སྣང་སྟོང་རོ་མཉམ་ཟུང་དུ་འཇུག །གཉིས་མེད་ཕྱག་རྒྱ་ཆེན་པོར་ཤར། །ཟུང་འཇུག་དབྱེར་མེད་སྤྱོད་ཡུལ་བྲལ། །ཡིད་ལ་བྱ་<milestone unit="line" n="630.2"/>བ་ཀུན་བྲལ་བ། །དབྱེར་མེད་ཕྱག་རྒྱ་ཆེན་པོར་གནས། །ལྡེམ་དགོངས་མན་ངག་གཏན་ཚིགས་ཀྱིས། །སྐབས་ཀྱི་དོན་གཉིས་མཐོང་བར་བྱེད། །ལྡེམ་པོར་དགོངས་པ་རྣམ་པ་བཞི། །གཞུག་དང་མཚན་ཉིད་གཉེན་པོ་<milestone unit="line" n="630.3"/>བསྒྱུར། །སྔགས་ལ་སྐྲག་པའི་ལོག་ཞེན་ལ། །དེ་ཉིད་སྒོ་ནས་དེ་ཁྲིད་ནས། །གསང་སྔགས་སྒོ་ཡང་ཀུན་མཐུན་ཞེས། །བརྗོད་ནས་དོན་ལ་གཞུག་པར་བྱ། །ཀུན་བརྟགས་གཞན་དབང་ཡོངས་གྲུབ་སོགས། །མེད་<milestone unit="line" n="630.4"/>འདོད་ཀུན་བརྟགས་ཡིད་འདོད་ལ། །གཞན་དབང་རྟག་འདོད་ཡོངས་གྲུབ་བསྟན། །དེ་སོགས་བསྟན་པས་དོན་ལ་བཟུང་། །ཡོན་ཏན་ཕྱོགས་ཀྱིས་དྲེགས་པ་དག །ཟིལ་གྱིས་མནན་ཏེ་དྲང་བ་ནི། །ཐེག་ལ་གོང་འོག་<milestone unit="line" n="630.5"/>མི་དང་ལྷ། །གཅིག་གི་གཉེན་པོ་གཅིག་བརྗོད་དྲང་། །སྔགས་ལ་མོས་ཀྱང་སྒྲ་བཞིན་སྤྱོད། །དེ་ཉིད་ཐབས་ཀྱིས་འདུལ་བའི་ཕྱིར། །བརྡ་དང་གཅུས་ཚིག་སྣ་ཚོགས་ཀྱིས། །ཟབ་མོའི་དོན་ལ་གཞུག་པར་བྱ། །དགོངས་<milestone unit="line" n="630.6"/>པར་བཤད་ལ་བསྡུ་ན་བཞི། །མཉམ་ཉིད་དུས་དོན་མཉམ་ལ་དགོངས། །བཟང་ངན་ཆེ་ཆུང་མཐོ་དམན་དང་། །བདེ་སྡུག་འཁོར་འདས་སྣང་སྟོང་དང་། །ཡོད་མེད་ལ་སྩོགས་ཞེན་གྲོལ་དགོངས། །མོས་དང་སེམས་<milestone unit="page" n="631"/><milestone unit="line" n="631.1"/>༄༅། །བསྐྱེད་ལ་སྩོགས་ཀྱིས། །འབྲས་བུ་ཐོབ་པར་གསུངས་པ་ཡང་། ཁུད་ནས་ཐོབ་དགོངས་སྒྱིད་ལུག་དོན། །ཆོས་ལ་ཆོག་ཤེས་སྣ་འགས་ཁེངས། །རྟོགས་ན་འདིས་ཆོག་ཟེར་རྣམས་ལ། །བསྐལ་པ་རྡུལ་<milestone unit="line" n="631.2"/>སྙེད་སྦྱངས་པ་ཡིས། །འཇུག་ཅིང་འདིར་ཡང་བརྩོན་འབད་དགོས། །ཞེས་པས་ཞེན་བསམ་དོན་ལ་དགོངས། །བསམ་པ་རྒྱ་ཆུང་རྒྱ་བསྐྱེད་ཕྱིར། །གང་འདོད་དེ་ལ་སྐྱོན་བརྗོད་ནས། །ཟབ་མོའི་ས་ལམ་དོན་བསྟན་<milestone unit="line" n="631.3"/>དགོངས། །ངེས་པར་གཉིས་ཉིད་གཅིག་ལ་བརྩིཡང་བརྩམ། །ཚིག་ལྡེམ་ཕུགས་བཞེད་དགོངས་པ་སྟེ། །གྲུལ་ལྗོ་ཟན་ཁུང་གུལལྗོངཟནཁྲུངཡང་གདཔེ་ཀུན་ཁྱབ། །གསང་དོན་མཁས་པས་རྟོགས་པར་བྱ། །དངོས་པོའི་<milestone unit="line" n="631.4"/>ལོ་རྒྱུས་གཏན་ཚིགས་ཀྱིས། །བདག་ཉིད་ཆེན་པོ་སྨོས་ཅི་དགོས། །ཡོངས་འབྲེལ་གཏན་འབེབས་རེ་དོགས་མེད། །སྣ་ཚོགས་ཀུན་དབང་བསྒྱུར་བར་འབེབས། །ཆོས་ཅན་དང་ནི་ཆོས་ཉིད་འབྲེལ། །དེ་བཞིན་སེམས་<milestone unit="line" n="631.5"/>ཅན་སངས་རྒྱས་དང་། །ལུང་དང་རིགས་པ་དཔེ་དང་དོན། །སྣང་བ་དངོས་དང་ཡང་དག་སོགས། །ཐམས་ཅད་འབྲེལ་བར་གནས་པས་ན། །ཡོངས་སུ་འབྲེལ་བར་གཏན་ལ་འབེབས། །ཞི་གནས་ཉམས་དྲོད་གཏན་<milestone unit="line" n="631.6"/>ལ་འབེབས། །དེ་བཞིན་ལྷག་མཐོང་ཤེས་རབ་ཀྱིས། །ལུང་དང་རིགས་པས་རིག་པ་ཐོབ། །ཐོས་པ་མ་ཡེངས་པ་དང་ནི། །ལྟ་བས་ཆོས་ཉིད་གཏན་ལ་འབེབས། །ཆོས་ཉིད་ཉམས་དྲོད་དེ་བསྒོམ་པ། །དེ་སྤྱོད་དེ་<milestone unit="page" n="632"/><milestone unit="line" n="632.1"/>འབྲས་ཐོབ་པར་འགྱུར། །དེ་དག་གཏན་འབེབས་གཏན་ཚིགས་ཀྱིས། །རང་གནས་སེམས་ཀྱི་ཆོས་ཉིད་འདི། །གང་ནས་ཀྱང་ནི་བཙལ་མི་དགོས། །དེ་ཉིད་གར་ཡང་མི་འགྱུར་ལ། །བསམ་བསྒྲུབ་མི་དགོས་རེ་དོགས་<milestone unit="line" n="632.2"/>བྲལ། །སྣ་ཚོགས་དབང་བསྒྱུར་བརྟན་པར་བྱ། །རིག་པ་སྐྱེ་མེད་རྫས་མ་གྲུབ། །རྨི་ལམ་དངོས་མེད་སྒྱུ་མ་དང་། །རང་རྒྱུད་གཟུགས་མེད་ནམ་མཁའི་འཇའ། །གང་སྣང་མ་གྲུབ་སྨིག་རྒྱུ་ཉིད། །སྣང་བ་དངོས་མེད་ཆུ་ཟླ་<milestone unit="line" n="632.3"/>དང་། །མི་མཐུན་གྲུབ་པ་མེ་ལོང་གཟུགས། །རྟག་པར་མ་གྲུབ་འགྱུར་བ་ཅན། །ཆད་པར་མ་གྲུབ་མེད་རྒྱུ་སྣང་། །ཡོད་པ་མི་བདེན་དངོས་པོས་སྟོང་། །མེད་པ་མི་བདེན་ནམ་མཁའི་སྤྲིན། །ཡོད་མེད་མི་བདེན་དྲི་ཟའི་<milestone unit="line" n="632.4"/>གཟུགས། །མི་འགྱུར་གནས་ལ་ནམ་མཁའ་ཉིད། །དེ་སོགས་ཅིར་སྣང་གཏན་ཚིགས་པས། །འཁོར་བ་མྱ་ངན་འདས་པའི་ཆོས། །གཅིག་གི་གཏན་ཚོགས་གཅིག་གྱུར་པ། །གཏན་ཚིགས་མ་ཡིན་གཅིག་ཀྱང་<milestone unit="line" n="632.5"/>མེད། །རབ་འབྱམས་ཀུན་ལ་དབང་བསྒྱུར་བ། །བདག་ཉིད་ཆེན་པོ་ཡིན་པར་ངེས། །རང་བཞིན་ལྷུན་གྲུབ་གཏན་ཚིགས་ནི། །ཏིལ་དང་ཏིལ་མར་ལྷུན་གྲུབ་པས། །ས་ལ་སྲ་ཞིང་ཆུ་ལ་གཤེར། །མེ་ལ་ཚ་ཞིང་རླུད་གིས་<milestone unit="line" n="632.6"/>གཡོ། །གང་ཡང་རུང་བའི་ཆོས་ཅན་ལ། །ཆོས་ཉིད་ལྷུན་གྱིས་གྲུབ་པར་གནས། །སེམས་ལ་སངས་རྒྱས་ལྷུན་གྱིས་གྲུབ། །འདི་རྟོགས་སེམས་ཅན་སངས་རྒྱས་ཡིན། །སྒྲ་མཐུན་དོན་དཔག་གཏན་ཚིགས་ནི། །ཆོས་<milestone unit="page" n="633"/><milestone unit="line" n="633.1"/>༄༅། །ཀུན་རང་དང་སྤྱིའི་འཕགས་པས། །མ་སྐྱེས་ཐམས་ཅད་མཁྱེན་པའི་དོན། །རྣམ་པ་ཀུན་ལྡན་སྟོང་པར་སྣང་། །དེ་ཕྱིར་སྐུ་གསུང་ཐུགས་སུ་སྣང་། །དངོས་ཀུན་གཅིག་དང་དུ་མ་བྲལ། །མཐའ་གསུམ་དང་<milestone unit="line" n="633.2"/>ནི་བཞི་བྲལ་ལུགས། །ཁྱད་པར་ཅན་གྱིས་དེ་ཉིད་མཐོང་། །དེ་ཡང་མ་སྤངས་བྲལ་བར་བརྗོད། །རྨོངས་པའི་ཕྱིར་ན་གཏི་མུག་ལ། །མནར་སེམས་པ་ནི་ཞེ་སྡང་ཆེ། །མངོན་པའི་ཁེངས་པས་ང་རྒྱལ་ལ། །ཀུན་ནས་<milestone unit="line" n="633.3"/>གདུང་བས་འདོད་ཆགས་ཡིན། །གཞན་མི་ཤོང་བས་ཕྲག་དོག་ཉིད། །ཡོངས་སུ་རྫོགས་པས་སྟོང་བདག་མེད། །དེ་ཉིད་མ་འདྲེས་ཡོངས་རྫོགས་ན། །མ་བཅོས་དེ་བཞིན་ཉིད་ཁོ་ན། །གཏི་མུག་མི་རྟོག་ཞེ་སྡང་<milestone unit="line" n="633.4"/>གསལ། །ང་རྒྱལ་ཆོས་ལ་སྲན་ཚུགས་ཤིང་། །འདོད་ཆགས་བདེ་བ་ཆེན་པོ་ཉིད། །ཕྲག་དོག་ལྟ་ངན་མི་ཤོང་བ། །དུག་ལྔ་ལམ་དུ་ཤེས་པར་བྱ། །གཉིད་ལོག་རྨི་ལམ་སངས་རྒྱས་འགྲུབ། །ལྟ་བའི་ང་རྒྱལ་ཏིང་འཛིན་<milestone unit="line" n="633.5"/>བསྒོམ། །འདོད་ཆགས་གསང་དབང་རྩ་བ་ཉིད། །ལྟ་ངན་འཇོམས་པའི་ཕྲག་དོག་ལ། །གསང་སྔགས་སངས་རྒྱས་རིགས་ལྔས་འགྲུབ། །ཉོན་མོངས་མ་འདྲེས་ཡེ་ཤེས་ལྔ། །རང་བྱུང་ཡེ་ཤེས་གཅིག་ཏུ་རྫོགས། །ཀུན་<milestone unit="line" n="633.6"/>ལ་དེ་ལྟར་འབྱོར་པར་རྟོགས། །རྣམ་པར་དབྱེ་བར་བྱ་བ་ནི། །འཁོར་བ་མྱ་ངན་འདས་པར་བྱེད། །གླིང་གྲངས་རྒྱས་པ་སྟོང་གསུམ་དང་། །གླིང་གཅིག་དབུ་ཞབས་ཁམས་གསུམ་དང་། །སྲིད་པ་གསུམ་དང་ཕོ་མོ་<milestone unit="page" n="634"/><milestone unit="line" n="634.1"/>དང་། །མ་ནིང་སྐྱེ་དང་ན་དང་འཆི། །སྣོད་ནི་འཇིག་ཆགས་སྟོངས་དང་གནས། །བཅུད་ནི་སྐྱེ་རྒས་ན་དང་འཆི། །འདས་པ་དུས་གསུམ་སངས་རྒྱས་དང་། །སྐུ་གསུམ་ལ་སྩོགས་རིམ་པར་དབྱེ། །མཚོན་པར་བྱ་བའི་<milestone unit="line" n="634.2"/>དཔེ་རྣམས་ནི། །ཐམས་ཅད་སྟོང་པ་ནམ་མཁའི་དཔེ། །དགོས་འདོད་འབྱུང་བ་ཡིད་བཞིན་ནོར། །གཏིང་དཔག་དཀའ་བ་རྒྱ་མཚོ་ཉིད། །ངོ་བོ་མི་འགྱུར་རིན་ཆེན་གསེར། །གསལ་ལ་མ་འདྲེས་ནམ་མཁའི་<milestone unit="line" n="634.3"/>མཐའ། །འབྱུང་གཞི་མེད་པ་ནམ་མཁའི་སྤྲིན། །རྒྱུན་ཆད་མེད་པ་ནམ་མཁའི་ཆུ། །ཐམས་ཅད་དཔེས་མཚོན་གཏན་ལ་དབབ། །གཏན་ཚིགས་མང་པོར་གསུངས་པ་ཀུན། །འོན་ཀྱང་དེ་ལ་ཐ་དད་མེད། །ཀུན་ནས་<milestone unit="line" n="634.4"/>གཏན་ལ་ཕེབས་པའི་དུས། །དེ་བཞིན་ཉིད་དུ་ཐེ་ཚོམ་མེད། །ལྟ་བར་བྱ་བའི་ངོ་བོ་ནི། །བལྟ་བ་བདེན་པ་དབྱེར་མེད་ལ། །རིག་པ་སྤྱོད་ཡུལ་བྲལ་བ་ཉིད། །དཀོར་བདུན་ངོ་བོ་ཉིད་རྒྱུར་གནས། །ཡེ་ཤེས་རྣམ་ལྔ་ཡེ་<milestone unit="line" n="634.5"/>ཤེས་དབྱིངས། །ཡུལ་མེད་རང་རིག་མངོན་སུམ་པ། །བདེན་པ་དབྱེར་མེད་དོན་མཐོང་བས། །རང་རིག་མངོན་སུམ་གསལ་བྱས་པས། །ཡུལ་མེད་རང་གསལ་ཉམས་རྙེད་པ། །མཐོང་ཞེས་བལྟ་བའི་ངེས་ཚིག་<milestone unit="line" n="634.6"/>འགྲུབ། །དང་པོ་དོན་རྟོགས་མཐར་མི་གཏོང་། །རིན་ཆེན་ཆུ་སྲིན་ཁར་ཚུད་འདྲ། །རྟོགས་པའི་དོན་གོམས་མཐར་ཕྱིན་པས། །སངས་རྒྱས་དེ་ནས་འཁོར་མི་སྲིད། །ཅེས་གསུངས་སོ། །གླང་པོ་རབ་འབོག་གི་རྒྱུད་<milestone unit="page" n="635"/><milestone unit="line" n="635.1"/>༄༅། །ལས། བློ་འབྲིང་གི་རྣལ་འབྱོར་བསྒྲུབ་པར་འདོད་པ་ལ་གཏན་ཚིགས་བསྟན་པའི་ལེའུ་སྟེ་ཉི་ཤུ་པའོ།། །།དེ་ནས་དེ་བཞིན་གཤེགས་པ་ཡང་དག་པར་རྫོགས་པའི་སངས་རྒྱས་རྡོ་རྗེ་འཆང་ཆེན་<milestone unit="line" n="635.2"/>པོས་ཐེག་པ་ཐམས་ཅད་མ་འདྲེས་པ་ཡོངས་སུ་རྫོགས་པ་འདི་གསུངས་སོ། ཁེན་ཏུ་རྣལ་འབྱོར་མཆོག་གི་མཆོག །འཕགས་པ་ལས་ཀྱང་འཕགས་པའི་དོན། །གསེར་གླིང་རིན་ཆེན་ལྟ་བུའི་མཆོག །འདོད་ལ་སྒྲིབ་<milestone unit="line" n="635.3"/>བྱེད་ཆུ་སྦྲང་དང་། །ཆུ་སྲིན་ཉ་མིག་ལྟ་བུའི་དགྲ། །འཇིག་རྟེན་འདས་པའི་རྒྱུར་ཞུགས་པའི། །ཐེག་པ་ཆེ་ཆུང་རིམ་པ་དང་། །ཡོ་ག་བཞི་སྩོགས་གོལ་སྒྲིབ་རྣམས། །སོ་སོའི་ཁྱབ་པར་རྟོགས་ཆུད་ནས། །མི་གནས་མི་<milestone unit="line" n="635.4"/>སྤང་ཐེག་པའི་མཆོག །ལྷུན་པོ་བཞིན་འཕགས་རྩ་བརྒྱད་ཉིད། །ཆེ་བ་རྟོགས་ཕྱིར་ཁྱད་པར་འབྱེད། །སྤྲུལ་པའི་གསུང་རབ་རྒྱུ་ཡི་དོན། །འདུལ་དབང་བློ་བཞིན་གྲགས་པ་དག །བསྡུ་བའང་ཆེ་ཆུང་གཉིས་ཀྱིས་<milestone unit="line" n="635.5"/>སོ། །ཆུང་བསྡུས་ཉན་ཐོས་རང་རྒྱལ་གཉིས། །ཉན་ཐོས་བྱེ་བྲག་སྨྲ་བ་ནི། །རང་གི་ཤེས་རབ་ལྟ་བའི་དངོས། །སྤྱིར་ན་ཡང་དག་ལྟ་བ་ཉིད། །མི་རྟག་སྡུག་བསྔལ་སྟོང་བདག་མེད། །མི་རྟག་ལ་སྩོགས་དངོས་སུ་<milestone unit="line" n="635.6"/>འཛིན། །ཀུན་རྫོབ་བྱེ་བྲག་འདོད་གཞུང་ཉིད། །སྣོད་ཀྱི་རྫས་རྣམས་དངོས་པོ་འདི། །རྡུལ་ཕྲན་སིལ་བུ་ཕན་ཚུན་པས། །མ་འདྲེས་ནེའུ་སིང་ལྟ་བུ་སྟེ། །མཐུའམ་སྟོབས་ཀྱིས་འདུས་པར་འདོད། །དོན་དམ་ཤེས་པ་སྐད་<milestone unit="page" n="636"/><milestone unit="line" n="636.1"/>ཅིག་མ། །རེ་རེ་ཡོད་པར་འདོད་པའོ། །མདོ་སྡེ་ཀུན་རྫོབ་ཕྲ་རབ་རྣམས། །འདུས་པའི་རྣམ་པ་གཅིག་ཏུ་འདོད། །དོན་དམ་ཤེས་པ་མཐུན་པར་འདོད། །སྤྱོད་པ་རང་དོན་འབའ་ཞིག་པའོ། །རང་རྒྱལ་དོན་དམ་<milestone unit="line" n="636.2"/>ཉན་ཐོས་མཐུན། །ཀུན་རྫོབ་སྣང་བའི་ཁྱད་པར་ནི། །གཟུགས་ཀྱི་བསྡུས་པའི་ཆོས་རྣམས་ཀུན། །རྟེན་འབྲེལ་རྒྱུ་རྐྱེན་དབང་གྱུར་པས། །རྨི་ལམ་ཚུལ་ཏེ་ལོགས་ན་མེད། །དེ་ནི་ཀུན་རྫོབ་ཁྱད་པར་འཕགས། །སྤྱོད་པ་<milestone unit="line" n="636.3"/>ལུས་ཀྱི་རྫུ་འཕྲུལ་གྱིས། །གཞན་དོན་ཤས་འགའ་སྤྱོད་པའོ། །ཐེག་པ་ཆེན་པོ་དབུ་མ་པའི། །ཐེག་པ་ཕྱི་ནང་རྣམ་པ་གཉིས། །ཕྱི་པ་རྣམ་པར་རིག་པ་ལ། །ཀུན་ཀྱང་རང་རིག་ཡུལ་མེད་འདོད། །དེ་ཡང་རྣམ་བཅས་<milestone unit="line" n="636.4"/>རྣམ་མེད་གཉིས། །རྣམ་བཅས་པ་ཡི་ལྟ་བ་ནི། །ཡུལ་ལྟར་སྣང་བ་འདི་དག་ཀུན། །རབ་རིབ་སྒྲིབ་མཐོང་རྨི་གཟུགས་ལྟར། ཁྲེས་པ་ཞབྲུལ་བ་གཟུགས་བརྙན་ཕྱིར། །དེ་ཡང་དེ་ཡི་ངོ་བོ་འདོད། །རྣམ་མེད་པ་ཡི་ལྟག་<milestone unit="line" n="636.5"/>གཞུང་གིས། །རང་རིག་གཉིས་མེད་ཤེལ་ལྷར་དག །དེ་ཉིད་དམ་པར་ཡོད་པ་སྨྲ། །ནང་པའི་རྣལ་འབྱོར་དབུ་མ་ནི། །ཀུན་རྫོབ་སྒྱུ་མ་རྫུན་ཙམ་དུ། །ཡུལ་སེམས་གཉིས་མེད་ཡུལ་སྣང་སེམས། །ཀུན་རྫོབ་རྣམ་རིག་ཇི་<milestone unit="line" n="636.6"/>ལྟ་བ། །དོན་དམ་མ་སྐྱེས་སྟོང་པར་བལྷ། །དེ་ཀུན་བྱང་ཆུབ་སྤྱོད་པའི་མཆོག །རྒྱ་ཆེར་གཞན་དོན་སྤྱོད་པར་བྱེད། །གཞན་ལ་དམིགས་པའི་མཚན་མོའི་མེ། །སྦས་པ་ལྟ་བུར་བདག་དོན་འབྱུང་། །ལོངས་སྤྱོད་རྫོགས་<milestone unit="page" n="637"/><milestone unit="line" n="637.1"/>༄༅། །པའི་བཀའ་ལུང་རྒྱུད། །ཡོ་ག་ཕྱི་པའི་རིག་པ་གསུམ། །བྱ་བྱེད་རྒྱུད་དང་གཉིས་ཀའི་རྒྱུད། །རྣལ་འབྱོར་རྒྱུད་དང་རྣམ་པ་གསུམ། །གདུལ་བྱའི་ཤེས་རབ་དབང་པོས་ཕྱེ། །དེ་དག་ལྟ་སྤྱོད་ཁྱད་པར་<milestone unit="line" n="637.2"/>འགྱུར། །བྱ་བྱེད་ཀྲི་ཡས་དོན་དམ་དུ། །ཀུན་ཀྱང་དག་པའི་ཆོས་ཉིད་ལ། །མཐའ་ཡི་དྲི་མ་ཡེ་ནས་མེད། །ཀུན་རྫོབ་རང་བཞིན་རིགས་གསུམ་སྐུ། །ཀུན་ཀྱང་དག་ཕྱིར་དྲུག་གསུམ་གསུམ། །ལྷ་ཡི་དཀྱིལ་འཁོར་ཡིན་<milestone unit="line" n="637.3"/>པར་འདོད། །མ་གྲུབ་ཚུལ་གནས་འཇིག་རྟེན་ཆོས། །མཐུན་པར་ལྟ་ཕྱིར་རྗེ་ཁོལ་བལྟ། །དམ་ཚིག་ཆོ་ག་རྫོགས་བྱས་ནས། །གཤེགས་དང་མཆོད་བསྟོད་དྲུག་ལྡན་པའི། །བཟླས་པས་སྡིག་སྒྲིབ་དག་པའི་སེམས ཆུ་<milestone unit="line" n="637.4"/>དངས་ལྟ་བུར་གྲུབ་ཤར་བ། །ལྷ་མཆོད་རྒྱུད་ཕྱིར་ལྷ་བཙལ་སྒྲ། །ཁྲུས་དང་གཙང་སྦྲའི་མཆོད་པ་འབད། །གཉིས་ཀ་རྒྱུད་ཀྱི་འདོད་པ་ནི། །སྤྱོད་པ་བྱ་བའི་རྗེས་མཐུན་ཡང་། །ལྟ་བ་རྣལ་འབྱོར་རྗེས་འཇུག་<milestone unit="line" n="637.5"/>ཕྱིར། །རིགས་དང་ལྟ་བས་ཁྱད་པར་འཕགས། །རྣལ་འབྱོར་པ་ཡི་འདོད་པ་ཉིད། །རང་རིག་དངོས་སྟོང་སྟོན་ཡང་མཚན་མ་གཉིས། །དབྱེར་མེད་དབྱིངས་དག་ཡེ་ཤེས་ལས། །བྱིན་བརླབ་རྡོ་རྗེ་དབྱིངས་ཀྱི་<milestone unit="line" n="637.6"/>སྐུར། ཁྲར་བལྟར་གྲོགས་པོའི་ཚུལ་དུ་མཆོད། །མ་གྲུབ་ཚུལ་གནས་འཇིག་རྟེན་དག །གྲོགས་ལ་བརྟེན་ནས་ནོར་ཚོལ་མཚུངས། །སྤྱོད་པས་ཏིང་འཛིན་གཙོར་བྱེད་པའོ། །ལྷུན་གྲུབ་བཀའ་ལུང་བསྐྱེད་རྫོགས་<milestone unit="page" n="638"/><milestone unit="line" n="638.1"/>གསུམ། །ཐོག་མར་བསྟན་པའི་རྣལ་འབྱོར་ཆེ། །ལུས་ཀྱི་དངོས་པོ་གཉིས་བསྡུས་ནས། །རང་རིག་ཉིད་ཕྱིར་སྣང་བ་ཀུན། །ཡེ་ནས་ཡེ་ཤེས་སྐུ་གསལ་བ། །དཀྱིལ་འཁོར་གཉིས་དྲུག་ལ་སོགས་ཤར། །སྣང་བ་ཉིད་ན་<milestone unit="line" n="638.2"/>རང་བཞིན་མེད། །དེས་ན་རང་བཞིན་སྐྱོན་དང་བྲལ། །སྣང་སྟོང་བྲལ་བའི་དེ་བཞིན་ཉིད། །ངང་ལས་རིག་པ་ལྷར་བསྐྱེད་པས། །ཐ་མ་རྟོག་ཚོགས་མ་སྤངས་དག །གསེར་འགྱུར་མུན་སྣང་ཇི་ལྟ་བའོ། །ཅིར་སྣང་རང་<milestone unit="line" n="638.3"/>གི་རིག་པའི་ཕྱིར། །ལྷ་དང་བལྟ་བ་ཡོངས་ཀྱིས་མེད། །ཏིང་འཛིན་ཡེ་ཤེས་སྐུར་ཤར་བ། །སུས་ཀྱང་མ་བྱས་བྱེད་མེད་སྟེ། །ངོ་བོས་གཞན་ནས་འོང་བའང་མེད། །དེས་ན་བདག་ཉིད་ཆེན་པོར་བལྟ། །སྤྱོད་པ་བཟང་<milestone unit="line" n="638.4"/>ངན་གཙང་སྨེ་སོགས། །གང་ལ་ཡང་ཆགས་སྡང་བླང་དོར་མེད། །བདེ་མྱོང་མི་འགོག་མི་འཛིན་ཕྱིར། །ཚོགས་གཉིས་རྒྱུན་དུ་རྫོགས་པར་བྱེད། །རྗེས་སུ་རྣལ་འབྱོར་འདོད་པ་ཉིད། །སྣང་སྲིད་ཟབ་མོའི་མཁའ་ཀློང་<milestone unit="line" n="638.5"/>ན། །མ་སྐྱེས་དཀྱིལ་འཁོར་ཀུན་ལ་ཤར། ཁྲར་བ་ཉིད་ན་ཤར་བ་མེད། །ཡབ་ཡུམ་སྲས་བཅས་བདེ་ཆེན་པོ། །ལྷུན་རྫོགས་ངང་ལས་སྐད་ཅིག་གིས། །སྙིང་པོ་དྲན་བརྗོད་སྐུར་ཤར་བ། །འདི་ལ་རིམ་པའི་རྩོལ་བ་<milestone unit="line" n="638.6"/>མེད། །རྒྱ་མཚོ་ཉི་ཟླ་ཤར་བ་འདྲ། །དོན་གཉིས་མ་བཙལ་རྫོགས་པར་བྱེད། །སྤྱོད་པ་བླང་དོར་མེད་པར་སྤྱོད། །དེ་ལྟར་ནུས་ན་ཉམ་མི་ང་། །རྫོགསཔཆེནཔོའིརྣལའབྱོར་པ། །གཟའ་གཏད་མེད་པའི་ལྟ་མཆོག་<milestone unit="page" n="639"/><milestone unit="line" n="639.1"/>༄༅། །ལ། །དེ་ཉིད་པ་ལ་བལྟ་བ་མེད། །གལ་ཏེ་འདོད་ན་དམིགས་ལྟ་མོད། །ཐམས་ཅད་མཁྱེན་ན་ལྟ་བའི་མཆོག །ངོ་བོ་ཉིད་ནི་དམིགས་སུ་མེད། །ཅེས་གསུངས་སོ། གླང་པོ་རབ་འབོག་གི་རྒྱུད་ལས། ཐེག་<milestone unit="line" n="639.2"/>པ་ཐམས་ཅད་ཀྱི་ལྟ་སྤྱོད་ཡ་མ་བྲལ་བར་བསྟན་པ་སྟེ་ལེའུ་ཉི་ཤུ་རྩ་གཅིག་པའོ།། །།དེ་ནས་རྡོ་རྗེ་འཆང་གིས་དབང་པོ་ཐ་མའི་རྣལ་འབྱོར་པས་ལྷའི་སྐུས་རྟོགས་པར་བྱ་བ་འདི་གསུངས་སོ། །སྟོང་པ་ཉིད་དུ་<milestone unit="line" n="639.3"/>གསལ་བསྒོམས་པས། །སྙིང་རྗེ་སྒྱུ་མས་ཀུན་ལ་ཁྱབ། །ཧུ༷་ལས་བྱུང་བ་རྡོ༷་རྗེ་སེམས། །མཐིང་ནག་རྡོ་རྗེ་དྲིལ་བུ་འཛིན། །རྣལ་འབྱོར་པ་ཡིས་རྟག་ཏུ་བསྒོམ། །སངས་རྒྱས་ཐམས་ཅད་བསྒོམ་པར་འགྱུར། །ཡུམ་ཡང་<milestone unit="line" n="639.4"/>འདུ་འབྲལ་མེད་པར་འཁྲིལ། །རྟག་ཏུ་སྔགས་ལ་འབད་ནས་བཟླས། །ཨཱོཾ་བཛྲ་ས་ཏྭ་དྷ་ཏི་ཤྭ་རྡི་ཧུ༷། སྐུ་གསུང་ཐུགས་རྗེ་ཧུ༷་ལས་སྐྱེས། །ཞལ་བརྒྱད་རབ་ཏུ་འཇིགས་པ་ནི། །སྔོ་དང་དཀར་དང་དམར་བ་དང་། །སེར་<milestone unit="line" n="639.5"/>དང་ལྗང་དང་དུད་ཁ་དང་། །ཐལ་བའི་མདོག་དང་སྤྲིན་མདོག་བརྒྱད། །ཕྱག་ནི་བཅུ་དྲུག་གནས་པ་ཉིད། །གཡས་པ་རྡོ་རྗེ་དྲིལ་བུ་གཡོན། །གཡས་གཡོན་གོས་ཀྱི་གཡང་གཞི་ནི། །ཚངས་པའི་པགས་པ་བརྐྱང་ནས་<milestone unit="line" n="639.6"/>འཛིན། །རྩེ་གསུམ་མདུང་ཐུང་དགྲ་སྟུ་དང་། །རལ་གྲི་ཅང་ཏེའུ་གྲི་གུག་དང་། །ལྕགས་ཀྱུ་གཡས་ན་འཛིན་པ་ལ། །ཐོད་པ་ཁ་ཊ༷་མགོ་བོ་དང་། །ཞགས་པ་ཐོ་བ་སྡིགས་མཛུབ་གཡོན། །ཡུམ་འཁྲིལ་ཁ་ཊ༷་ཐོད་པ་<milestone unit="page" n="640"/><milestone unit="line" n="640.1"/>བསྣམས། །ཞབས་བརྒྱད་ལྷ་མནན་དུར་ཁྲོད་ཆས། །སྐུ་ནི་སྔོ་ཞིང་དྲག་ལ་འཇིགས། །ཡུམ་ནི་བྱི་རུ་ལྟ་བུར་དམར། ཁྲར་དུ་ཨཱོཾ༷་ལས་གསལ་བྱེད་མ། །བྱང་དུ་བ་ལས་སྟག་གདོང་མ། །ནུབ་ཏུ་ཛ་ལས་མཁའ་འགྲོ་<milestone unit="line" n="640.2"/>མ། །ལྷོ་རུ་ཧེ་ལས་མ་མོ་ཉིད། །དམར་དང་སྔོ་བ་ལྗང་བ་ཤར། །ལྗང་གུ་སེར་དང་སྔོ་བ་ལྷོ། །སྔོ་སངས་དམར་དང་དཀར་བ་ནུབ། །དཀར་དང་ལྗང་གུ་སྔོ་བ་བྱང་། །དང་པོའི་ཕྱག་ན་མདའ་དང་གཞུ། །བར་ན་ཞགས་<milestone unit="line" n="640.3"/>པ་ལྕགས་ཀྱུ་དང་། །མཐའ་མ་ཐོད་པ་ཁ་ཊ༷་ག །མེ་ཡི་ཕྱོགས་སུ་ཤ་ཝ་རྡི། གོབོརའདིརྣམསའོགགིངགསྦྱོརདངམགོདངགོརིམམིམཐུནཔ་དཔྱད། །བདེན་བྲལ་ཕྱོགས་སུ་གསུས་འཕྱང་མ། །རླུད་གི་ཕྱོགས་སུ་དྲག་དྲན་ཡང་<milestone unit="line" n="640.4"/>མཆོག་མ། །དབང་ལྡན་ཕྱོགས་ན་མངོན་འབྱུང་མ། །ཤར་ལྷོ་དམར་ལ་ལྷོ་ནུབ་སྔོ། །ནུབ་བྱང་སྔོ་སངས་བྱང་ཤར་སེར། །དཀར་དང་སེར་བའི་ཞལ་དང་ནི། །སེར་དང་དམར་དང་དམར་དང་ལྗང་། །དམར་དང་དཀར་<milestone unit="line" n="640.5"/>བའི་ཞལ་གསུམ་པ། །དང་པོ་ཐོད་པ་ཁ་ཊ༷་ག །བར་པ་གྲི་གུག་ཅང་ཏེའུ་དང་། །ཐ་མ་རྡོ་རྗེ་ལྕགས་མདུང་ཀྱུཡངངོ་། །ཤར་སྒོར་བ༷་ལས་དམ་ཚིག་མ། །སྔོ་དང་དཀར་དང་དམར་བའི་ཞལ། །ཕྱག་ན་ལྕགས་ཀྱུ་ཅང་ཏེའུ་<milestone unit="line" n="640.6"/>དང་། །བར་མ་ཐོད་པ་ཁ་ཊ༷་ག །ཐ་མ་མགོ་དང་སྡིགས་མཛུབ་ཅན། །ལྷོ་སྒོར་ར་ལས་རོ་ག་་མ། །དཀར་དང་སྔོ་དང་ལྗང་བ་དང་། །དང་པོ་ཞགས་པ་ཅང་ཏེའུ་ཉིད། །བར་གཉིས་ཐོད་པ་ཁ་ཊ༷་ག །ཐ་གཉིས་<milestone unit="page" n="641"/><milestone unit="line" n="641.1"/>༄༅། །སྡིགས་མཛུབ་གྲི་གུག་མགོ །ནུབ་སྒོར་གྲྭ་ལས་འབར་མ་མཆོག །དམར་དང་སྔོ་དང་ལྗང་གུ་སྟེ། །དང་པོ་ལྕགས་སྒྲོག་གྲི་གུག་དང་། །བར་གཉིས་ཐོད་པ་ཁ་ཊ༷་ག །མཐའ་མ་མགོ་དང་སྡིགས་མཛུབ་<milestone unit="line" n="641.2"/>རྣམས། །བྱང་སྒོར་ཧྭ་ལས་ཕྲེང་རྒྱལ་མ། །ལྗང་བུ་དཀར་སེར་དམར་བའི་མདོག །དྲིལ་བུ་གྲི་གུག་དང་པོ་གཉིས། །ཁ་ཊ༷་ཅང་ཏེའུ་བར་མ་གཉིས། །མགོ་དང་སྡིགས་མཛུབ་མཐའ་མར་བསྣམས། །བཅུ་གསུམ་ལྷ་ཡི༷་<milestone unit="line" n="641.3"/>དཀྱིལ་འཁོར་རྫོགས། །གསལ་ནས་སྤྱན་དྲང་བསྟིམ་པ་དང་། །མཆོད་པ་བདུད་རྩི་གཏོར་མ་དང་། །རཀྟ་དབུལ་ཞིང་བསྟོད་པ་བྱ། །གསང་སྔགས་ཡི་གེའི་ཕྲེང་བ་བཟླས། །རླུང་དང་སྔགས་དང་ཡིད་ཀྱིས་བརྡེག །ཨཱོཾ་<milestone unit="line" n="641.4"/>ཤི་བཛྲ་ཧེ་ཧེ་རུ་རུ་ཀ༷་ཧཱུཾ། དྷ་ཀི་ནི་ཛུ་ལ་ཤ༷་བ་ར་ཧུ༷་ཕཊ་གྲྭ་ཧྭ། ཞལ་བརྒྱད་རྣམ་པར་ཐར་པ་བརྒྱད། །བཅུ་དྲུག་སྟོང་པ་བཅུ་དྲུག་ནི། །ཕྱོགས་བཞིར་སོ་སོར་ཡང་དག་རིགས། །མཚམས་ནི་མི་འཇིགས་རྣམ་པ་<milestone unit="line" n="641.5"/>བཞི། །སྒོ་ཡི་ཚད་མེད་བཞི་དང་ལྡན། །དེ་ཡང་ཇི་ལྟ་བུ་ཞེ་ན། །གཟུགས་རྣམས་བལྟ་བའི་སྟོང་པ་དང་། །ནང་དང་ཕྱི་རོལ་གཟུགས་རྣམས་བལྟ། །སྡུག་དང་མི་སྡུག་བལྟ་བ་དང་། །ནམ་མཁའ་མཐའ་ཡས་སྐྱེ་མཆེད་<milestone unit="line" n="641.6"/>བལྷ། །རྣམ་ཤེས་མཐའ་ཡས་བལྟ་བས་སྟོང་། །ཅི་ཡང་མེད་པའི་སྐྱེ་མཆེད་དང་། །འདུ་ཤེས་མེད་མིན་སྐྱེ་མཆེད་དང་། །འདུ་ཤེས་ཚོར་བ་འགོག་པར་བལྟ། །ཞལ་གྱིས་རྣམ་པར་ཐར་བརྒྱད་རྟོགས། །སྟོང་པ་བཅུ་དྲུག་<milestone unit="page" n="642"/><milestone unit="line" n="642.1"/>མཚོན་པའི་ཕྱག །དང་པོ་ནང་གི་སྟོང་པ་ཉིད། །གཉིས་པ་ཕྱི་ཡི་སྟོང་པ་ཉིད། །གསུམ་པ་ཕྱི་ནང་སྟོང་པ་ཉིད། །བཞི་པ་སྟོང་ཉིད་སྟོང་པ་ཉིད། །ལྔ་པ་ཆེན་པོ་སྟོང་པ་ཉིད། །དྲུག་པ་དོན་དམ་སྟོང་པ་ཉིད། །བདུན་པ་<milestone unit="line" n="642.2"/>འདུས་བྱས་སྟོང་པ་ཉིད། །བརྒྱད་པ་འདུས་མ་བྱས་སྟོང་པ་ཉིད། །དགུ་པ་མཐའ་ལས་འདས་པ་སྟོང་པ་ཉིད། །བཅུ་པ་ཐོག་མ་མཐའ་མ་མེད། །བཅུ་གཅིག་དོར་བ་མེད་པས་སྟོང་། །བཅུ་གཉིས་རང་བཞིན་སྟོང་པ་<milestone unit="line" n="642.3"/>ཉིད། །བཅུ་གསུམ་ཆོས་རྣམས་སྟོང་པ་ཉིད། །བཅུ་བཞི་མཚན་ཉིད་སྟོང་པ་ཉིད། །བཅོ་ལྔ་མི་དམིགས་སྟོང་པ་ཉིད། །བཅུ་དྲུག་དངོས་པོ་མེད་སྟོང་པ། །བཅུ་བདུན་དབྱེར་མེད་ངོ་བོ་ཉིད། །ཡུམ་ནི་གཟུགས་མེད་ནམ་<milestone unit="line" n="642.4"/>མཁའ་ཉིད། །ཆགས་པའི་མདོག་དམར་ཁ་ཊ༷་ཐོད། །ཆོས་བརྒྱད་བསྡུས་པས་ཕྱག་མཚན་གཉིས། །སོ་སོ་ཡང་དག་ཕྱོགས་བཞི་ནི། །ཕྱག་བྱེད་མ་ཡི་མཁའ་འགྲོ་ནི། །དོན་ནི་སོ་སོར་ཡང་དག་རིག །སྟག་གདོང་མ་ཡི་<milestone unit="line" n="642.5"/>མཁའ་འགྲོ་མ། །ཆོས་ནི་སོ་སོ་ཡང་དག་རིག །མཁའ་འགྲོ་རྡོ་རྗེ་དྲག་མོ་ནི། །ངེས་ཚིག་སོ་སོ་ཡང་དག་རིག །མཁའ་འགྲོ་མ་ནི་གསེར་མདོག་ཅན། །སྤོབས་པ་སོ་སོ་ཡང་དག་རིག །དཀྱིལ་འཁོར་སྐྱོང་བྱེད་ཕྱོགས་<milestone unit="line" n="642.6"/>བཞིར་གནས། །མཚམས་ཀྱི་ལྷ་མོ་མི་འཇིགས་བཞི། ཁྲར་ལྷོ་ལྷ་མོ་དངོས་འབྱུང་མ། །བཅོམ་ལྡན་འདས་ལ་འཇུག་མི་འཇིགས། །ལྷོ་ནུབ་དྲན་པ་མཆོག་མ་ཡིན། །ཆོས་རྣམས་ཉེ་བར་སྟོན་མི་འཇིགས། །ནུབ་བྱང་ན་<milestone unit="page" n="643"/><milestone unit="line" n="643.1"/>༄༅། །ནི་གསུས་འཕྱང་མ། །མྱ་ངན་འདས་ལམ་འཇུག་མི་འཇིགས། །བྱང་ཤར་ཕྲེང་བ་རྣམ་རྒྱལ་མ། །ཟག་པ་མེད་ལ་ཡོངས་མི་འཇིགས། །སྒོ་བ་བཞི་ཡི་ལྷ་མོ་ནི། །རྣམ་པར་གཙིགས་མ་བྱམས་པ་<milestone unit="line" n="643.2"/>ཤར། །རོལ་ག་་མ་ནི་སྙིང་རྗེ་ལྷོ། །འབར་འབོག་མ་ནི་དགའ་བ་ནུབ། །རྣམ་པར་རྒྱལ་མཆོག་བཏང་སྙོམས་བྱང་། །ཀུན་གཞི་ཉོན་མོངས་ཡིད་གསུམ་ནི། །ཏིང་འཛིན་གསུམ་ལས་རྣམ་པར་སྐྱེས། །ཞལ་གསུམ་<milestone unit="line" n="643.3"/>དཀར་དང་སྔོ་དང་ལྗང་། །རྣམ་ཐར་གསུམ་དང་ལྡན་པ་ལ། །སྟོང་ཉིད་མཚན་མེད་སྨོན་པ་མེད། །ཆོས་དང་ལོངས་སྤྱོད་སྤྲུལ་པའི་སྐུ། །ཕྱག་དྲུག་རྡོ་རྗེ་དྲིལ་བུ་དང་། །བར་གཉིས་ཐོད་པ་ཁ་ཊ༷་ག །མགོ་བོ་དང་ནི་གྲི་<milestone unit="line" n="643.4"/>གུག་རྣམས། །སྒྱིན་པ་ཚུལ་ཁྲིམས་བརྩོན་འགྲུས་དང་། །བཟོད་པ་བསམ་གཏན་ཤེས་རབ་ཡིན། །ཟླ་བའི་དཀྱིལ་འཁོར་ཡི་དྭགས་གདན། །སེམས་དཔའི་སྐྱིལ་མོ་ཀྲུང་གིས་བཞུགས། ཁྲེས་རབ་སྟོང་པ་ཉིད་དང་<milestone unit="line" n="643.5"/>ནི། །ཐབས༷་ནི་སྙིང་རྗེ་ཆེན་པོ་ཉིད། །ཡུམ་ནི་སྐུ་ལ་རྣམ་པར་འཁྲིལ། །དམར་མོ་ཐོད་པ་ཁ་ཊ༷་ག །ཡེ་ཤེས་སྤྱན་དྲང་བསྟིམ་མཆོད་ནས། །གསང་སྔགས་སྲོག་དང་ལྡན་པར་བཟླས། །ཡིད་ཀྱིས་གསལ་བའི་འཕྲོ་འདུས་<milestone unit="line" n="643.6"/>སྦྱངས། །ཨཱོཾ་ཤི་ཧེ་རུ་སོར་བཞག་བྱས་ཀ་ཡ་བི་ག་མ་ཧེ་སྒྱིད་ད་ར་རྫོ་ཡ་དྷི་མ་ཧེ་ཏེན་ནོ། །བི་རེ་པྲ་ཛ་ཏ་ཡ་ཨ་ཧུ༷། སྟོང་ཕྲག་གསུམ་གྱིས་ཐུན་མོང་གི །དངོས་གྲུབ་ཐམས་ཅད་འཐོབ་པར་བྱེད། །དུས་གསུམ་དོན་ནི་<milestone unit="page" n="644"/><milestone unit="line" n="644.1"/>རྟག་ཏུ་སྨྲ། །ཞི་རྒྱས་དབང་དྲག་ལས་བཞི་འགྲུབ། །དུས་མིན་འཆི་ལས་ཐར་བར་འགྱུར། །ཞེས་གསུངས་སོ། །གླང་པོ་རབ་འབོག་གི་རྒྱུད་ལས། དབང་པོ་ཐ་མ་ལྷ་སྐུས་མཚོན་པ་སྟེ་ལེའུ་ཉི་ཤུ་རྩ་གཉིས་<milestone unit="line" n="644.2"/>པའོ།། །།དེ་ནས་སངས་རྒྱས་རྡོ་རྗེ་འཆང་ཆེན་པོས་ནོར་བའི་དམིགས་བསལ་ནས་མ་ནོར་བའི་དོན་ཉམས་སུ་བླང་པ་འདི་གསུངས་སོ། །སྐྱེ་བོ་འཁོར་བ་ཐ་མལ་པ། །དུག་ལྔ་འབྱོལ་ཉོག་སྤྱོད་ཅིང་<milestone unit="line" n="644.3"/>འཁོར། །ལྷ་དང་མི་ཡི་ཐེག་པ་ནི། །དགེ་བ་བཅུ་ལ་རྐྱང་འདེད་བྱེད། །ཉན་ཐོས་པ་ཡི་ཐེག་པ་ཡིས། །བདེན་པ་བཞི་ལ་སྤང་ལེན་བྱེད། །རང་སངས་རྒྱས་པའི་ཐེག་པ་ནི། །རྟེན་འབྲེལ་རྒྱུ་དང་འབྲས་བུར་<milestone unit="line" n="644.4"/>འཛིན། །དབུ་མ་ཐེག་པ་ཆེན་པོ་ལ། །བདེན་པ་གཉིས་ལ་སྤང་ལེན་བྱེད། །ཀྲི་ལྭ་དམ་ཚིག་ཡེ་ཤེས་ལྷ། །རྗེ་དང་ཁོལ་པོ་ལྟ་བུར་བལྟ། །ཆ་གཉིས་འཛིན་ང།འི་ཐེག་པ་ནི། །ལྟ་བ་སྤྱོད་པ་ཡ་ཆར་འཀྱུར། །རྣལ་འབྱོར་ཕྱི་<milestone unit="line" n="644.5"/>པ་ཐུབ་པའི་རྒྱུད། །ལྷུན་གྱིས་གྲུབ་པའི་དོན་མ་རྟོགས། །ཐེག་པའི་ཆོས་དང་འཁོར་བའི་ཆོས། །ཐམས་ཅད་གསང་སྔགས་ངོ་བོ་ཡིན། །ཆོས་རྣམས་ཅིར་ཡང་སྣང་ལུགས་སྣང་། །གསེར་ལ་དྲི་མ་བྲལ་མ་<milestone unit="line" n="644.6"/>བྲལ། །ཐམས་ཅད་གསེར་དུ་གཅིག་པ་ལྟར། །ཀུན་ཀྱང་གསང་སྔགས་ངོ་བོར་གནས། །རྣལ་འབྱོར་སྐྱེས་བུ་ཆེན་པོ་ཡིས། །ལྷ་བ་དེ་ལྟར་རྟོགས་པར་བྱ། །ལམ་ནི་རིམ་པར་བགྲོད་པ་རྣམས། །ལྷ་མི་མཚན་ཉིད་ཐེག་<milestone unit="page" n="645"/><milestone unit="line" n="645.1"/>༄༅། །པ་རྣམས། །གསང་སྔགས་ལམ་གྱི་སྟེགས་བྱེད་པ། །ཕུལ་དང་བྲེ་དང་ཁལ་ལྟར་ནི། །ལྟ་བ་མ་ནོར་ལམ་བླངས་པས། །ཐམས་ཅད་སྔགས་ཀྱི་ལམ་སྟེགས་འགྲོ། །དེ་ཕྱིར་གསང་སྔགས་མཆོག་གི་<milestone unit="line" n="645.2"/>ལམ། །ཁྱད་པར་འཕགས་པ་ཤེས་པར་བྱ། །ལྟ་བའི་གོལ་སྐྲིབ་གཅོད་པའི་ཕྱིར། །ཐེག་ཀུན་སྔགས་ཀྱི་ཆ་རྐྱེན་ཡིན། །ཆ་ཡོད་ངོ་ཤེས་ཟས་ཀྱི་དུག །དུག་ཡོད་སྤོངས་ལ་དུག་མེད་ཟ། །ལྷ་ངན་དྲི་མ་སྤངས་བྱས་<milestone unit="line" n="645.3"/>ནས། །ལྟ་བ་བཟང་པོ་དང་དུ་ལེན། །ཐེག་པ་མ་ལུས་ཐམས་ཅད་ཀུན། །གསང་སྔགས་ཆེ་བ་འབྱིན་ཕྱིར་བསྟན། །གསང་བའི་ངོ་བོ་མཚོན་ཕྱིར་བཤད། །འགྲོ་བའི་ལམ་སྟེགས་བགྲོད་པར་དགོངས། །གོལ་སྒྲིབ་སྐྱོན་<milestone unit="line" n="645.4"/>ཡོན་ཤེས་ཕྱིར་བཤད། །དེ་ཕྱིར་གསང་སྔགས་ཐུན་མོང་ཡིན། །ཐབས་དང་ཤེས་རབ་ཐེག་པའི་ལམ ཐབས་ལམ་དབང་གིས་བགྲོད་གྱུར་པ། །བླ་མའི་མན་ངག་གནད་དུ་བསྣུན། །སྒྲོ་འདོགས་ཡོངས་གཅོད་བླ་མ་<milestone unit="line" n="645.5"/>ཡིས། །བུམ་པས་རིག་པའི་དབང་ལྔ་བསྐུར། །ལུས་གནས་དབྱིབས་ཀྱི་རྩ་རྣམས་ཉིད། །བསྐྱེད་པའི་རིམ་པ་ལྷ་ཡི་སྐུ། །ལུས་ཀྱི་དྲི་མ་དག་པར་བྱེད། །ས་དྲུག་རྫོགས་ནས་སྤྲུལ་སྐུ་འཐོབ། །བླ་མ་རང་བྱུང་ཡེ་ཤེས་<milestone unit="line" n="645.6"/>སྟོན། །གསང་བའི་དབང་ནི་བསྐུར་བ་ཡིས། །གཏུམ་མོའི་ལམ་དུ་འབར་འཛག་པས། །ངག་གི་དྲི་མ་དག་པར་བྱེད། །ས་བཞི་རྫོགས་ནས་ལོངས་སྐུ་འགྲུབ། །རྡོ་རྗེ་འཆང་སར་འགྲོ་བའོ། །བླ་མས་ལྷན་སྐྱེས་ཡེ་ཤེས་<milestone unit="page" n="646"/><milestone unit="line" n="646.1"/>སྟོན། ཁྲེས་རབ་ཡེ་ཤེས་དབང་བསྐུར་བས། །དགའ་བ་མཆོག་དགའ་དགའ་བྲལ་དང་། །ལྷན་ཅིག་སྐྱེས་པའི་དགའ་བ་ཡིས། །ཡིད་ཀྱི་དྲི་མ་དག་བྱས་ནས། །ས་ནི་ཕྱེད་དང་གཉིས་རྫོགས་པས། །རྣལ་འབྱོར་མིང་<milestone unit="line" n="646.2"/>སྲིང་འབྲས་ཐོབ་པ། །ཆོས་ཀྱི་སྐུ་ལ་སྦྱོར་བར་བྱེད། །བླ་མས་ཆོས་རྣམས་རྣམ་དག་སྟོན། །ཁམས་གསུམ་འདུས་པའི་དངས་མ་རྣམས། །སྲོག་ཤིང་གསུམ་ལས་དྲངས་པ་ཡིས། །རྡོ་རྗེ་རྦ་རླབས་ལམ་སྦྱངས་ཏེ། །ལུས་<milestone unit="line" n="646.3"/>ངག་ཡིད་གསུམ་སྒྲིབ་དག་པས། །སྙིང་པོའི་ལུང་རྣམས་རང་གྲོལ་ཅིང་། །ས་ཆེན་ངོ་བོ་ཉིད་སྐུ་ཐོབ། །བཅུ་བཞི་རྡོ་རྗེ་འཛིན་གནས་པ། །ཉོན་མོངས་འཆིང་བའི་ལས་སྤྱད་པས །སྐུ་བཞི་འཐོབ་པ་ཐབས་ཀྱི་<milestone unit="line" n="646.4"/>ལམ། །དབང་པོ་དམན་པས་སྔགས་བསྒྲུབ་ཕྱིར། །རྒྱལ་བ་རྣམས་ཀྱིས་གསུངས་པ་ཡིན། །ཕྱི་རབས་སྔགས་འཆང་རྣལ་འབྱོར་པས། །ཉམས་སུ་བླངས་ན་སངས་རྒྱས་འགྲུབ། །རང་ལུས་གསང་སྔགས་རྒྱུད་དེ་<milestone unit="line" n="646.5"/>རྟོགས། ཁྲེས་རབ་ལམ་ནི་བལྟ་བ་རྟོགས། །རང་བཞིན་དཀྱིལ་འཁོར་འཇུག་པ་ཡིན། །དེ་ཕྱིར་ཐོས་བསམ་བསྒོམ་གསུམ་གྱིས། ཁྲེས་རབ་སྤྱན་དང་ལྡན་པར་བྱ། །ཐབས་ལམ་གྲོལ་ལམ་ཐ་དད་ན། །ཐབས་དང་<milestone unit="line" n="646.6"/>ཤེས་རབ་འབྲེལ་པ་མེད། །ཐབས་ཀྱི་ལམ་ལ་གཙོར་བྱེད་ལ། །གྲོལ་ལམ་ལྟ་བ་མེད་གྱུར་ན། །འཇིག་རྟེན་ཐབས་དང་ཁྱད་པར་མེད། །མ་ཧྭ་དེ་བའི་བདེ་བར་འགྱུར། །གྲོལ་ལམ་རྐྱང་པར་བསྒྲུབ་བྱེད་ན། །ཐབས་<milestone unit="page" n="647"/><milestone unit="line" n="647.1"/>༄༅། །དང་བྲལ་ཞིང་དབུ་མར་གྱུར། །དབང་མ་ཐོབ་པར་འཇུག་འགྱུར་ཞིང་། །རང་གཞན་ཐབས་ལ་ངེས་ཤེས་མེད། །རྩ་སྔགས་ཐིག་ལེ་རླུད་དང་བྲལ། །ཐབས་ཀྱི་ལམ་དང་ཤེས་རབ་ལམ། །གང་རུང་<milestone unit="line" n="647.2"/>གཅིག་ལ་ཡོངས་རྫོགས་འདོད། །ཟག་བཅས་ལམ་པའི་ཤེས་རྒྱུད་ལ། །ལམ་གཉིས་དུས་གཅིག་སྐྱེ་མི་སྲིད། །རྩེ་གཉིས་གཅིག་ཏུ་མཚོན་པ་འདྲ། །ངེས་པར་གཅིག་གམ་ཐ་དད་པ། །བློ་དམན་རྣམས་ལ་ཐབས་ལམ་<milestone unit="line" n="647.3"/>ཉིད། །དབང་པོ་མཆོག་ལ་གྲོལ་བའི་ལམ། །དབྱིབས་དང་ཁ་དོག་ལྟ་བུ་ཉིད། །ཀུན་རྫོབ་མཚོན་པར་ཐ་དད་ཀྱང་། །ངེས་དོན་གཅིག་ཏུ་རྟོགས་པར་འགྱུར། །གྲོལ་བའི་ལམ་ནི་འབྲས་བུ་འདྲ། །ཐབས་ལ་མཚོན་བྱེད་<milestone unit="line" n="647.4"/>རྒྱུ་རྐྱེན་མཚུངས། །ལྟ་བ་གཏན་ལ་འབེབས་པའི་ཕྱིར། །གྲོལ་ལམ་ཐོས་བསམ་བསྒོམ་པས་སྦྱངས། །ཡང་དག་ལྟ་བ་མི་གོལ་པས། །རང་ལུས་ཐབས་ཀྱི་གནད་དུ་བསྣུན། །རྩ་རྣམས་དབྱིབས་སུ་གཏན་ལ་<milestone unit="line" n="647.5"/>དབབ། །ལུས་ཁམས་བདུད་རྩི་བདེ་བ་སྟེ། །གྲུབ་པ་སྔགས་ནི་བཟླས་པ་ཉིད། །སྙིང་པོ་རླུད་གི་འཕྲོ་འདུར་འགྱུར། །གྲོལ་ལམ་བལྟ་བ་ཅིག་ཆར་རྟོགས། །ཐབས་ལམ་དབང་གིས་རིམ་གྱིས་སྨིན། །དེ་ཕྱིར་གསང་<milestone unit="line" n="647.6"/>སྔགས་ལམ་འདོད་པས། །ཐབས་ཀྱི་ལམ་དང་གྲོལ་བའི་ལམ། །གསང་སྔགས་རྒྱུད་བཞིན་རྟོགས་པར་བྱ། །དེ་སྐད་སྟོན་པ་རིགས་ལྔས་གསུངས། །དད་ལྡན་བརྩོན་འགྲུབ་རབ་འབད་ན། །ཀུན་བཟང་རྡོ་རྗེ་སེམས་<milestone unit="page" n="648"/><milestone unit="line" n="648.1"/>དཔའ་འཐོབ། །ཅེས་གསུངས་སོ། །གླང་པོ་རབ་འབོག་གི་རྒྱུད་ལས། གསང་སྔགས་ཀྱི་ལམ་གྱི་རྩ་བ་མ་ནོར་བར་གཏན་ལ་ཕབ་པའི་ལེའུ་སྟེ་ཉི་ཤུ་རྩ་གསུམ་པའོ།། །།དེ་ནས་རྡོ་རྗེ་འཆང་ཆེན་པོས་ལམ་གྱི་<milestone unit="line" n="648.2"/>ཆ་རྐྱེན་ཡོངས་སུ་རྫོགས་པ་གཏན་ལ་ཕབ་པ་འདི་གསུངས་སོ། །ལྟ་བ་བདེན་པ་དབྱེར་མེད་པས། །རང་རིག་མངོན་སུམ་རྟོགས་པ་ཡིས། །ལྟ་བ་རང་གི་མཚན་ཉིད་མཐོང་། །དེ་ལ་ལམ་གྱི་རིམ་པ་མཐོང་། །དང་པོ་<milestone unit="line" n="648.3"/>གསལ་བའི་སྤྱོད་ཡུལ་ལ། །གཟུགས་མཐོང་རྒྱང་ནས་མཐོང་གྱུར་ཀྱང་། །དྲུང་ནས་གསལ་བར་འགྱུར་བཞིན་རྟོགས། །དེ་ཕྱིར་རིམ་དང་ཅིག་ཅར་བལྟ། །ལམ་གྱི་སྤྱོད་ཡུལ་གཞི་གཅིག་ལ། །སོ་སོ་ཐ་དད་སྤྱོད་པ་<milestone unit="line" n="648.4"/>ཡང་། །ཀུན་ཏུ་རྒྱུ་དང་་ཁྱིམ་གནས་དང་། །གླང་ཆེན་སྟོབས་ཀྱི་ཆེ་ཆུང་ལྟར། །རང་བཞིན་ཏིང་འཛིན་མངོན་ཕྱུང་བའི། །སྒྲོལ་སྦྱོར་ལ་སོགས་རིམ་པར་སྤྱོད། །མཉམ་པར་གཞག་པའི་དོན་ཉིད་ལ། །རྗེས་ཀྱི་སྤྱོད་པ་དེ་<milestone unit="line" n="648.5"/>བཞིན་སྤྱོད། །དཀྱིལ་འཁོར་ངོ་བོ་ཀུན་གཅིག་ཀྱང་། །ལམ་གྱི་བྱེད་ལུགས་མི་འདྲ་བས། །ཏིང་འཛིན་བསྒོམ་དང་གཟུགས་བརྙན་བྲི། །ཚད་ཀྱི་བྱེ་བྲག་ཆེ་ཆུང་སོགས། །གདུལ་བྱ་ལམ་དང་མཐུན་པ་མྲ །རྒྱལ་བས་<milestone unit="line" n="648.6"/>གསུངས་བཞིན་རྟོགས་པར་བྱོས། །དབང་བསྐུར་རྒྱུ་ལམ་འབྲས་ཀུན་རྫོགས། །རྫས་ལ་བརྟེན་ནས་བསྐུར་བ་དང་། །ལྷ་བས་བསྐུར་དང་ཏིང་འཛིན་དབང་། །བླ་མ་སློབ་མའི་རིམ་དགོངས་ཤེས། །རྩ་བ་ཡན་ལག་<milestone unit="page" n="649"/><milestone unit="line" n="649.1"/>༄༅། །དམ་ཚིག་རྣམས། །བསྲུང་མཚམས་བཅས་པའི་དམ་ཚིག་དང་། །དོན་ལ་མི་འདའ་གནས་པ་སྟེ། །དམ་ཚིགས་ཁྱད་པར་རྟོགས་པར་བྱ། །ཟག་བཅས་ཟག་མེད་ལ་སོགས་ལམ། །ཞི་རྒྱས་དབང་དྲག་<milestone unit="line" n="649.2"/>ལྷུན་གྲུབ་པའི། །ཕྲིན་ལས་ཀུན་གྱིས་སྤྱད་འགྱུར་ཡང་། །རོ་གཅིག་ནུས་མཐུ་ཁྱད་པར་ཆེ། །མ་བསྒྲུབས་བསྒྲུབ་ཆེན་བསྒྲུབ་དགོས་པ། །མངོན་སུམ་རྩོལ་བས་སོགས་པའི་རྫས། །ཏིང་འཛིན་ཡིད་ཀྱིས་སོགས་པའི་<milestone unit="line" n="649.3"/>རྫས། །ཏིང་འཛིན་ཡིད་ཀྱིས་དམིགས་པའི་རྫས། །རིམ་པས་གང་གཙོ་ཤེས་པས་བསྒྲུབ། །མྱ་ངན་འདས་པ་མཆོད་བྱེད་ན། །འཁོར་བ་མཆོད་པའི་རྫས་ཡིན་པས། །ཟག་བཅས་ཡོ་བྱད་སྔགས་རྒྱས་མཆོད། །ཟག་<milestone unit="line" n="649.4"/>མེད་བལྟ་བའི་ཏིང་འཛིན་མཆོག །གསང་སྔགས་བཟླས་ཤིང་ཕྱག་རྒྱ་བཅའ། །སྔགས་ཀྱི་སྐྱོན་སྤང་སྒྲ་བརྟེན་བཟླས། །ཡིད་སྐྱོབ་རྡོ་རྗེའི་བཟླས་པས་འགྲོ། །ཕྱག་རྒྱ་བཞི་ལ་མོས་པས་བསླབ། །དངོས་སུ་ཞི་ཁྲེའི་རྒྱལ་<milestone unit="line" n="649.5"/>ཚབ་བྱེད། །རྣལ་འབྱོར་རིམ་པས་རྟོགས་པར་འགྱུར། །ཀུན་ཀྱང་ཞི་ཁྲོའི་ཏིང་འཛིན་བསྒོམ། །ཟག་བཅས་མཚན་ཉིད་སོ་སོར་བསྒོམ། །ཟག་མེད་ཏིང་འཛིན་ཡོངས་རྫོགས་བསྒོམ། །མཚན་བཅ་མཚན་མེད་ཀུན་<milestone unit="line" n="649.6"/>བསྒོམས་ཀྱང་། །རྩོལ་བ་ཡོད་མེད་ཁྱད་པར་ལས། །ལམ་གྱིས་བྱེ་བྲག་རྟོགས་པར་བྱ། །ཞེས་གསུངས་སོ། །གླང་པོ་རབ་འབོག་གི་རྒྱུད་ལས། ལམ་གྱི་ཆ་རྐྱེན་གྱི་ལེའུ་སྟེ་ཉི་ཤུ་རྩ་བཞི་པའོ།། །།དེ་ནས་<milestone unit="page" n="650"/><milestone unit="line" n="650.1"/>བཅོམ་ལྡན་འདས་རྡོ་རྗེ་འཆང་ཆེན་པོས་རྣལ་འབྱོར་པ་ཐམས་ཅད་ཀྱི་ལམ་འདི་དག་འགྲོ་བའི་ཆེད་དུ་བརྗོད་དོ། །གསང་སྔགས་ལམ་ནི་བགྲོད་འགྱུར་བ། །རིམ་སྐྱེས་པ་དང་ཅིག་ཆར་བ། །མོས་སློབ་དང་ནི་སྨིན་<milestone unit="line" n="650.2"/>སློབ་དང་། །མཐར་ཆགས་པ་དང་ཐོད་རྒལ་བ། །ཟག་བཅས་ལམ་དང་ཟག་མེད་ལམ། །གང་ཞིག་རིམ་གྱིས་བགྲོད་གྱུར་པ། །དང་པོར་གཞི་ནས་བཟུང་བྱས་ནས། །མཐའ་མར་འབྲས་བུའི་གནས་སུ་འགྲོ། །བར་གྱི་<milestone unit="line" n="650.3"/>ལམ་རྣམས་རིམ་པའི་སློབ། །རིམ་སྨིན་སྲིད་པ་མངལ་སྐྱེས་་འདྲ། །ཅིག་ཅར་བ་ཡི་ལམ་བགྲོད་ན། །ལྟ་སྒོམ་དབྱེར་མེད་འབྲས་བུར་གཅིག །མཚོ་ལ་གཟའ་སྐར་ཤར་བ་ལྟར། །སྲིད་པ་བརྫུས་ཏེ་སྐྱེས་སྨིན་<milestone unit="line" n="650.4"/>འདྲ། །མོས་སློབ་ལམ་ནི་བཟང་པོའི་དུས། །ཉ་སྟོང་ཚོགས་ཀྱི་དཀྱིལ་འཁོར་ལ། །མཚམས་ནས་རྫོགས་རིམ་བར་དུ་སྒོམ། །སྲིད་པ་སྒོང་སྐྱེས་སྨིན་པ་འདྲ། །སྨིན་སློབ་ལམ་ནི་དང་པོ་མྲ །དེ་བཞིན་ཉིད་ལ་མཐར་<milestone unit="line" n="650.5"/>ཕྱིན་བསྒོམ། །དེ་ནས་ཀུན་སྣང་རྒྱུ་དང་ནི། །ཚོམ་བུ་ཚོགས་སྒྲུབ་སྤྲོས་པ་དང་། །རིག་འཛིན་སངས་རྒྱས་སར་འགྲོ་བ། །སྔ་མ་སྨིན་ནས་ཕྱི་མའི་ལམ། །རང་སའི་དྲོད་ཚད་རྟགས་ལྡན་པ། །བཟོ་བོ་མཁས་པའི་སྡེར་སོ་<milestone unit="line" n="650.6"/>འདྲ། །མཐར་ཆགས་པ་ཡི་ལམ་བསྒོམ་པ། །ཚོགས་ཀྱི་ལམ་ལ་རྣལ་འབྱོར་བཞི། །སྦྱོར་བའི་ལམ་ལ་བསྙེན་བསྒྲུབ་བཞི། །མཐོང་ལམ་རྣམ་སྨིན་ཚེ་དབང་དང་། །བསྒོམ་ལམ་ཕྱག་རྒྱའི་རྣལ་འབྱོར་དང་། །མཐར་ཕྱིན་<milestone unit="page" n="651"/><milestone unit="line" n="651.1"/>༄༅། །ལྷུན་གྲུབ་རིག་འཛིན་ཡིན། །སྟོང་པ་ཆེན་པོའི་རྣལ་འབྱོར་ནི། །རྣམ་པ་ཀུན་ལྡན་སྟོང་པ་སྟེ། །དཔེ་ནི་ཡིད་བཞིན་ནོར་བུ་འདྲ། །སྙིང་རྗེ་ཆེན་པོའི་རྣལ་འབྱོར་ནི། །ཡོངས་ལ་ཁྱབ་པའི་སྒྱུ་མ་སྟེ། །དཔེ་ནི་<milestone unit="line" n="651.2"/>ཉི་མའི་སྙིང་པོ་སྟེ། །ཕྱག་རྒྱ་ཆེན་པོའི་རྣལ་འབྱོར་ནི། །ཨ་ཉིད་ཞི་བ་ཚངས་པ་འདྲ། །ཧུ༷་ལས་ཁྲོ་བོ་སྲིན་ཕྲུག་ཚུལ། །དཔེ་ནི་ཆུ་ལས་ཉ་ལྡང་འདྲ། །སྤྲོས་པའི་རྣལ་འབྱོར་བསྒོམ་པ་ནི། །རང་གནས་རྩ་ལས་དཀྱིལ་<milestone unit="line" n="651.3"/>འཁོར་སྤྲོས། །སྔགས་ཀྱི་ཡི་གེ་ཚོམ་བུར་སྤྲོས། །ཁམས་ཀྱི་བདུད་རྩི་ཞལ་ཕྱག་སྤྲོས། །སྙིང་པོ་རླུད་ལས་རྣམ་གྲངས་སྤྲོས། །བསྙེན་པ་ཞི་བའི་བསྙེན་པ་སྟེ། །ཉེ་བསྙེན་ཞི་བའི་སྒྲུབ་པར་གསུངས་། །སྒྲུབ་པ་ཁྲོ་བོའི་<milestone unit="line" n="651.4"/>བསྙེན་པ་ཉིད། །སྒྲུབ་ཆེན་ཁྲོ་བོའི་སྒྲུབ་པ་ཡིན། །རྣམ་པར་སྨིན་པའི་རིག་འཛིན་ནི། །ཡིད་ཀྱི་ཏིང་འཛིན་ལྷ་སྐུར་སྨིན། །ཁྱུང་ཕྲུག་སྒོ་ངའི་ནང་གནས་བཞིན། །བག་ཆགས་ལུས་ནང་ལྷ་ཡི་སྐུ། །ཚེ་ལ་དབང་བའི་རིག་<milestone unit="line" n="651.5"/>འཛིན་ནི། །རང་གི་ཚེ་ལ་དབང་ཐོབ་པས། །འཁོར་བར་བཞུགས་སམ་སངས་རྒྱས་འགྲོ། །སྐྱེ་ཤི་རང་དབང་ཐོབ་པ་ཡིན། །བསྒོམ་ལམ་ཕྱག་རྒྱར་ཡི་དམ་ལྷ། །རིགས་ལྔ་གང་བསྒོམ་ཆ་ལུགས་འཛིན། །ས་བརྒྱད་ནོན་<milestone unit="line" n="651.6"/>པའི་བྱང་ཆུབ་སེམས། །བསྒོམ་ལ་ཆེད་འཛིན་ཡོད་པར་བཞུགས། །མཐར་ལམ་ས་དགུ་ས་བཅུ་ལ། །སྐུ་ལྔ་ལྷུན་གྲུབ་ཆ་ལུགས་ཉིད། །རྒྱལ་ཚབ་མཛད་པས་སངས་རྒྱས་དང་། །མཉམ་པར་གཞག་པས་དགོངས་<milestone unit="page" n="652"/><milestone unit="line" n="652.1"/>མཉམ་འཀྱུར། །ཐོད་རྒལ་ལམ་ལ་སྦྱོར་བ་ནི། །བར་དུ་ས་ལམ་བོར་ནས་འགྲོ། །ཕྱག་རྒྱ་གཅིག་པའི་ས་ནས་ནི། །མཐོང་ལམ་མཐར་ཐུག་སྦྱོར་བ་དང་། །སྤྲོས་པར་རིག་འཛིན་མཐར་ཐུག་སྦྱོར། །ཚོགས་བསྒྲུབ་ཕྱག་<milestone unit="line" n="652.2"/>རྒྱ་མཐར་ཐུག་སྦྱོར། །ཚེ་དབང་ལས་ནི་སྐུ་ལྔར་སྦྱོར། །ཟག་བཅས་ལམ་གྱི་ཐོད་རྒལ་གཉིས། །ཚེ་དབང་ཕྱག་རྒྱའི་རིག་འཛིན་ཡིན། །དེ་བཞིན་ཉིད་དང་ཀུན་ཏུ་སྣང་། །བདེན་པ་ཕྱོགས་རེ་བསྒོམས་པས་ན། །ཐོད་<milestone unit="line" n="652.3"/>རྒལ་བ་ལ་འོང་ས་མེད། །ཚོགས་བསྒྲུབ་རྣམ་སྨིན་རིག་འཛིན་དང་། །ལྷུན་གྱིས་གྲུབ་ལ་ཐོད་རྒལ་མེད། །འབྱུང་ལུགས་ངེས་པ་མེད་པ་སྟེ། །བར་དུ་ས་ལམ་ངེས་མེད་འདོར། །ཐོད་རྒལ་འབྱུང་བར་འགྱུར་བ་ནི། །ལྟ་<milestone unit="line" n="652.4"/>བ་གཉིས་མེད་ཁ་ལོང་དང་། །རྟོགས་པ་བཙན་ཐབས་སྐྱེས་པ་དང་། །ལམ་ལ་དོར་བྱ་ཡོད་པ་དང་། ས་ལ་སྦྱངས་པ་ཡོད་ན་འབྱུང་། །རིམ་སྦྱངས་ལམ་ལ་བར་ཆད་འབྱུང་། །ཐོད་རྒལ་ལམ་ལ་འགྲོ་བས་ན། །འདའ་<milestone unit="line" n="652.5"/>ཀ་མ་ཡི་མན་ངག་བསྒོམ། །དེ་ཕྱིར་ཐོད་རྒལ་ཤིན་ཏུ་གཅེས། །ཟག་བཅས་ལམ་ནི་རྣལ་འབྱོར་བཞི། །ལུས་ངག་ཡིད་གསུམ་འབད་ནས་བསྒྲུབ། །ཡུལ་ཁམས་ཕུང་པོ་སྐྱེ་གནས་ཀྱིས། །འབྲས་བུ་བཟང་ལ་དམིགས་<milestone unit="line" n="652.6"/>ནས་འགྲུབ། །ཟག་མེད་རིག་འཛིན་རྣམ་པ་གསུམ། །སྟོན་པ་སྐུ་གསུམ་ཞལ་གཟིགས་པས། །ཡུལ་ཁམས་ཕུང་པོ་སྐྱེ་གནས་དང་། །བསྒྲུབ་པ་ཟག་པ་མེད་ཤེས་བསྒྲུབ། །ལམ་གྱི་རྣམ་པ་གང་བསྒྲུབས་ཀྱང་། ཁྲེས་<milestone unit="page" n="653"/><milestone unit="line" n="653.1"/>༄༅། །པའི་རྒྱུ་ནི་བལྟ་བ་བས། །བལྟ་བས་གཏན་ལ་ཕབ་ནས་བསྒྲུབ། །གང་ཞིག་ལྟ་བས་མ་ཟིན་ན། །འདུས་བྱས་རྫས་ལ་ཟད་པ་ཡོད། །འདུས་མ་བྱས་ཀྱི་ལྟ་བ་ཡིས། །འཁོར་བ་མྱ་ངན་འདས་པ་<milestone unit="line" n="653.2"/>ཤེས། །འཁོར་འདས་གཉིས་མེད་རྟོགས་གྱུར་པ། །ད་ལྟ་ཉིད་ནས་འགྲུབ་པ་ཡིན། །སངས་རྒྱས་ས་ལ་ཐེ་ཚོམ་མེད། །རང་སེམས་སངས་རྒྱས་མ་ཤེས་ན། ལམ་གྱི་རིམ་པ་གང་བགྲོད་ཀྱང་། །མངོན་པར་བྱང་ཆུབ་ག་<milestone unit="line" n="653.3"/>ལ་སྲིད། །སེམས་ཉིད་སངས་རྒྱས་ཡིན་ཤེས་ན། །ཐེག་པ་མ་ལུས་ཐམས་ཅད་ཀུན། །མ་སྦྱངས་རྒྱལ་བའི་དགོངས་པར་ཤེས། །ཀུན་ཏུ་འོད་ཀྱི་ས་ནོན་ནས། །པདྨ་ཅན་གྱི་ས་ལ་ཕྱིན། །ཡི་གེ་འཁོར་ལོ་ཚོགས་ཆེན་<milestone unit="line" n="653.4"/>འགྲུབ། །ཐེག་པ་གསུམ་གྱི་ངེས་འབྱུང་ལས། །ཐེག་པ་གཅིག་གི་ནང་དུ་འཇུག །ཐེག་པ་བཞི་ལས་ངེས་པར་འབྱུང་། །རྨད་བྱུང་ཐེག་གཅིག་ནང་དུ་གནས། །ཐེག་པ་ཐམས་ཅད་བགྲོད་པས་ན། །མཐར་ཐུག་ཐེག་<milestone unit="line" n="653.5"/>པའི་ཐུག་ས་ཡིན། །ཞེས་གསུངས་སོ། །གླང་པོ་རབ་འབོག་གི་རྒྱུད་ལས། །ལམ་གྱི་རིམ་པ་ལྟ་བས་བསྟན་པ་སྟེ་ལེའུ་ཉི་ཤུ་རྩ་ལྔ་པའོ།། །།དེ་ནས་བཅོམ་ལྡན་འདས་རྡོ་རྗེ་འཆང་ཆེན་པོས་གསང་བའི་ལམ་<milestone unit="line" n="653.6"/>ཡོངས་སུ་རྫོགས་པ་འདི་གསུངས་སོ། །ཆོས་དབྱིངས་འགྱུར་བ་མེད་པས་ན། །དེ་བཞིན་ཉིད་དུ་བསྒོམ་པར་བྱ། །དོན་དམ་ལྡན་པ་སྤྲོས་དང་བྲལ། །མྱ་ངན་འདས་པའི་དགོངས་པ་བསྒོམ། །ཆོས་སྐུ་དྲི་མ་མེད་པས་<milestone unit="page" n="654"/><milestone unit="line" n="654.1"/>ན། །འབྲས་བུ་བསམ་རྫོགས་བྲལ་བར་བསྒོམ། །ཀུན་ཏུ་འོད་ཀྱི་ས་གནས་པའི། །བྱང་ཆུབ་སེམས་དཔའི་དགོངས་པ་བསྒོམ། །ཀུན་གཞི་མཐའ་དང་བྲལ་བས་ན། །སྐྱེ་བ་མེད་པའི་རང་བཞིན་བསྒོམ། །ལམ་ལ་བར་<milestone unit="line" n="654.2"/>ཆད་བྱུང་བས་ན། །འཁོར་འདས་སྟོང་པའི་ངང་ལས་འཕོ། །ཆོས་རྣམས་རང་བཞིན་འོད་གསལ་བས། །ཉི་མའི་དཀྱིལ་འཁོར་བཞིན་དུ་བསྒོམ། །ཀུན་རྫོབ་བདེན་པ་བརྫུན་པས་ན། །འཁོར་བའི་ཆོས་ལ་སྙིང་རྗེ་<milestone unit="line" n="654.3"/>བསྒོམ། །ལོངས་སྐུ་ཡེ་ཤེས་སྒྱུ་མའི་སྐུ། །དངོས་པོ་གཉིས་ལ་ལོངས་སྤྱོད་བསྒོམ། །པདྨ་ཅན་གྱི་ས་ལ་གནས། །སྨིན་པ་རྒྱ་མཚོའི་དགོངས་པ་བསྒོམ། །ཉོན་མོངས་ཡིད་ཀྱིས་ཀུན་ལ་ཁྱབ། །འོད་ཕུང་དམར་སྨུག་<milestone unit="line" n="654.4"/>འབར་བར་བསྒོམ། །ལམ་དུ་གློ་བུར་བར་ཆད་འབྱུང་། །ལོངས་སྤྱོད་རྫོགས་སྐུའི་ཞིང་དུ་འཕོ། །ཆོས་ཀུན་རྩ་བ་བྱང་ཆུབ་སེམས། །ཐམས་ཅད་འབྱུང་བའི་རྒྱུ་རུ་བསྒོམ། །བདེན་པ་གཉིས་སུ་དབྱེར་མེད་པས། །ཀུན་<milestone unit="line" n="654.5"/>རྫོབ་དོན་དམ་ཟུང་འཇུག་བསྒོམ། །སྤྲུལ་སྐུ་ཅིར་ཡང་སྣང་བས་ན། །ཞི་ཁྲོ་ཕྲ་མོའི་སྐུ་གཉིས་བསྒོམ། །ཡི་གེ་འཁོར་ལོ་ཚོགས་ཆེན་ས། །ཞི་ཁྲོ་སྤྲུལ་པའི་འཕྲོ་བ་བསྒོམ། །ཡིད་ཀྱི་རྣམ་ཤེས་ཀུན་ཏུ་རྒྱུ། །བྱེད་པ་ཀུན་གྱི་<milestone unit="line" n="654.6"/>རྩ་བར་བསྒོམ། །མ་འབྱོངས་ལམ་ལ་བར་ཆད་འབྱུང་། །ལྷ་ཡི་སྐུ་ཡི་ཐུགས་ཀར་འཕོ། །གསང་བའི་དཀྱིལ་འཁོར་མཁའ་ཡི་ཚད། །སོར་བཞི་པ་དང་མཛུབ་གང་བྱ། །གཟུགས་བརྙན་དཀྱིལ་འཁོར་ཁྲུ་གང་<milestone unit="page" n="655"/><milestone unit="line" n="655.1"/>༄༅། །ངམ། །ལུས་གང་པ་ཡི་ཚད་དུ་བྱ། །ལུས་དོ་དང་ནི་ལུས་གསུམ་དང་། །དཔག་ཚད་རྒྱང་གྲགས་ནམ་མཁའ་མཉམ། །སྤྱི་མགྲིན་སྙིང་ག་ལྟེ་བའི་རྩ། །དཀྱིལ་འཁོར་ལ་གནས་དཀྱིལ་འཁོར་འཕྲོ། །ཞི་བ་<milestone unit="line" n="655.2"/>ཡབ་ཡུམ་གཉིས་བསྒོམས་ལ། །ཁུ་བ་ལས་ནི་འཁོར་རྣམས་འབྱུང་། །སྒེག་མོ་ཕྲེང་བ་གླུ་གང་བཞི། །ལྷ་ལྔའི་ཚོམ་བུ་བསྒོམ་པར་བྱ། །ཁྲོ་བོ་ཡབ་ཡུམ་བསྒོམས་བྱས་ནས། །ལན་ཅིག་སྦྱོར་བས་འཁོར་བརྒྱད་<milestone unit="line" n="655.3"/>འབྱུང་། །ཕྱོགས་མཚམས་མཁའ་འགྲོས་བསྐོར་བྱས་པའི། །ལྷ་དགུའི་ཚོམ་བུ་བསྒོམ་པར་བྱ། །ཞལ་བརྒྱད་བཅུ་དྲུག་ཕྱག་ལྡན་པ། །ལྷ་གྲངས་བཅུ་གསུམ་ཚོམ་བུ་བསྒོམ། །རང་གི་ཡིག་འབྲུ་ལས་བྱུང་བས། །ས་བོན་<milestone unit="line" n="655.4"/>འབྲུ་རེ་དག་ལས་བསྐྱེད། །ཞལ་གཅིག་པ་དང་ཕྱག་གཉིས་པ། །ཞལ་གསུམ་པ་དང་ཕྱག་དྲུག་པ། །ཞལ་བརྒྱད་བཅུ་དྲུག་ཕྱག་ལས་ནི། །བཅོ་བརྒྱད་ཉི་ཤུ་མང་པོར་བསྒོམ། །ལུས་ཀྱི་བདུད་རྩི་བདེ་བར་ལྡན། །རླུད་<milestone unit="line" n="655.5"/>གི་བྱེད་པ་དུ་མ་ལས། །རྣམ་གྲངས་བསམ་ཡས་སྤྲོ་བར་བྱ། །ཞིང་བཅུ་བཀུག་ནས་བྲོད་བསྐྱེད་བསྙེན། །ངན་སོང་ལམ་སྦྱང་ཉེ་བ་སྟེ། །ཕུང་པོ་རྫས་མཆོད་སྒྲུབ་པ་ལ། །སེམས་ཉིད་གནས་པར་སྒྲུབ་ཆེན་པོ། །ཡུམ་<milestone unit="line" n="655.6"/>བཙལ་ཆས་ཀྱིས་སྒེག་པས་བསྙེན། །རྡོ་རྗེ་པདྨ་སྙོམས་འཇུག་ཉེ། །བསྲུབས་ཤིང་གར་བྱེད་སྒྲུབ་པ་ལ། །ལྷན་ཅིག་སྐྱེས་དགའ་སྒྲུབ་ཆེན་པོ། །བྱང་ཆུབ་སེམས་བསྐྱེད་ཉེ་བ་ཉིད། །ཡབ་ཡུམ་བསྒོམ་པ་ཉེ་བ་<milestone unit="page" n="656"/><milestone unit="line" n="656.1"/>ཉིད། །འཁོར་རྣམས་བསྐྱེད་པ་སྒྲུབ་པ་ཡིན། །སྤྱན་དྲང་བསྟིམ་མཆོད་བཟླས་སྒྲུབ་ཆེན། །རྣལ་འབྱོར་བཞི་བསྒོམ་བསྙེན་པ་ཉིད། །བསྙེན་སྒྲུབ་བཞི་པོ་ཉེ་བ་ལ། །རིག་འཛིན་ཐོབ་པ་སྒྲུབ་པ་སྟེ། །སངས་རྒྱས་སར་<milestone unit="line" n="656.2"/>འགྲོ་སྒྲུབ་ཆེན་རྫོགས། །བསྙེན་པ་འོད་ཟེར་དཀར་པོ་སྤྲོ། །འགྲོ་བའི་སྒྲིབ་སྦྱང་འཕགས་པ་མཆོད། །ཉེ་བསྙེན་དཀར་པོར་སྤྲོས་བྱས་ནས། །དམར་པོ་ཚུར་ལ་བསྡུ་བར་བྱ། །སྒྲུབ་པ་མི་སྤྲོ་དམར་པོ་བསྡུ། །སྒྲུབ་ཆེན་<milestone unit="line" n="656.3"/>དངོས་གྲུབ་ལེན་པར་བྱེད། །ཞི་བ་བསྙེན་པ་རྒྱས་པར་ཉེ། །དབང་ནི་སྒྲུབ་པ་སྒྲུབ་ཆེན་དྲག །དང་པོ་བསྙེན་པ་བྱ་བ་ཡང་། །རླུད་ཉིད་ཕྱིར་ལ་འགྲོ་བ་ལ། །ཨཱོཾ་ཞེས་བྱ་བའི་ཡི་གེ་ལ། །རླུད་ལྔ་འདོད་ཡོན་ལྷ་མོ་<milestone unit="line" n="656.4"/>ལྔས། །སྣ་ཡི་དབུགས་ལས་བྱུང་ནས་ནི། །འགྲོ་བའི་སྒྲིབ་པ་སྦྱོང་བྱེད་ཅིང་། །སངས་རྒྱས་རྣམས་ལ་མཆོད་པ་འབུལ། །གཟུགས་ནི་རྣམ་པར་སྣང་མཛད་དེ། །དྲི་ནི་རིན་ཆེན་འབྱུང་ལྡན་ལ། །རོ་ནི་སྣང་བ་མཐའ་ཡས་<milestone unit="line" n="656.5"/>ཉིད། །སྒྲ་ནི་དོན་ཡོད་གྲུབ་པ་སྟེ། །རེག་ནི་རྡོ་རྗེ་སེམས་དཔར་མཆོད། །གཉིས་པ་ཉེ་བར་བསྙེན་པ་ཡང་། །ཧུ༷་ཞེས་བྱ་བའི་ཡི་གེ་ལ། །བྱོལ་སོང་རྣམ་སྣང་མཛད་ལ་འདུས། །ཡི་དྭགས་རིན་འབྱུང་སྐུ་ལ་འདུས། །མི་<milestone unit="line" n="656.6"/>ནི་སྣང་བ་མཐའ་ཡས་འདུས། །ལྷ་དང་ལྷ་མིན་དོན་གྲུབ་ཉིད། །དམྱལ་བ་རྡོ་རྗེ་སེམས་དཔར་འདུས། །སྒྲིབ་སྦྱངས་དངོས་གྲུབ་ཡེ་ཤེས་ནི། །ཆུ་བོའི་རྒྱུན་ལྟར་སྣ་བུག་ནས། །ནང་དུ་འདུས་ནས་ཐིམ་པར་བྱ། །གསུམ་<milestone unit="page" n="657"/><milestone unit="line" n="657.1"/>༄༅། །པ་བསྒྲུབ་པ་བྱ་བ་ནི། །ཨུ༷༷ཞེས་བྱ་བའི་ཡི་གེ་ཉིད །ཀུན་གཞི་སྐྱེ་མཆེད་གནས་གྱུར་པ། །ཆོས་སྐུའི་ངང་ནས་གཟུགས་སྐུ་འཆར། །སྐྱེ་མེད་མ་སྐྱེས་ཡི་གེ་ཨུ༷༷། །རྣལ་འབྱོར་ཁོང་གནས་ཆོས་ཀྱི་སྐུ། །བཞི་<milestone unit="line" n="657.2"/>པ་སྒྲུབ་པ་ཆེན་པོ་ནི། །གཟུགས་ཀྱི་ཕུང་པོ་ལས་བྱུང་བ། །བདག་ཉིད་སྣང་མཛད་འཁོར་ལོ་འཆང་། །ཛི་ན་ཛིཀ་ལས་སྲོག་འཛིན་རླུང་། །འགྱུར་མེད་མཐིང་གར་ངང་ལུས་རྫོགས། །ཚོར་བའི་ཕུང་པོ་ལས་བྱུང་བ། །ས་<milestone unit="line" n="657.3"/>རླུང་སེར་པོ་རིན་འབྱུང་ཉིད། །རཏྣ་དྷིཀ་ལས་ནོར་བུ་འཆང་། །ལྟེ་བ་སྤྲུལ་པའི་དཀྱིལ་འཁོར་གནས། །རྣམ་ཤེས་ཕུང་པོ་གནས་གྱུར་པ། །བཛྲསྟོཀ་ལས་མི་བསྐྱོད་དཀར། །ཆུ་ཡི་རླུད་ལས་རྡོ་རྗེ་འཆང་། །སྙིང་ག་ཆོས་<milestone unit="line" n="657.4"/>ཀྱི་དཀྱིལ་འཁོར་བཞུགས །འདུ་ཤེས་ཕུང་པོ་ལས་བྱུང་བ། །ཨུ་རོ་ལིཀ་ཞེས་བརྗོད་པའི་སྐུ། །རང་སྔགས་རླུད་ལས་སྐྱེས་པ་ནི། །སྣང་བ་མཐའ་ཡས་པདྨ་འཆང་། །དམར་པོ་མེ་ཡི་རླུད་ལས་བྱུང་། །ལོངས་སྤྱོད་<milestone unit="line" n="657.5"/>དཀྱིལ་འཁོར་གནས་ན་བཞུགས། །འདུ་བྱེད་ཕུང་པོ་གནས་གྱུར་པ། །དོན་ཡོད་གྲུབ་པ་ལྗང་སེར་ནི། །པྲཙྭ་དྷིཀ་ལས་རླུད་གི་རླུད་། །རལ་གྲི་རྒྱ་གྲམ་འཛིན་པ་སྟེ། །སྤྱི་བོ་བདེ་ཆེན་དཀྱིལ་འཁོར་ན། །ཞུགས་ནས་<milestone unit="line" n="657.6"/>ཚངས་པའི་བུ་ག་བརྒྱུད། །དཀྱིལ་འཁོར་འབྱུང་ལྔ་ཡུམ་དུ་སྣང་། །ཞུགས་པའི་རླུད་ལྔ་ཡབ་ཏུ་སྣང་། །གཡས་ཀྱི་སྲོག་ཤིང་ཡུམ་དུ་སྣང་། །གཡོན་གྱི་སྲོག་ཤིང་ཡབ་ཏུ་སྣང་། །དེ་གཉིས་དབུས་ཀྱི་སྲོག་<milestone unit="page" n="658"/><milestone unit="line" n="658.1"/>ཤིང་ཐིམ། །པདྨའི་སྣལ་མ་ཕྲ་མོ་ཡིས། །སྲིད་པ་གསུམ་པོ་བཅིངས་གྱུར་པ། །ཏིལ་གྱི་སྒྲོན་མེས་མུན་སེལ་བ། །རྒྱ་སྐྱེགས་མེ་ཏོག་འདྲ་བ་ཡི། །སྙིང་རྗེ་ཆགས་པ་ཆེན་པོ་ཡིས། །འགྲོ་བ་རྣམས་ཀྱིས་དོན་མཛད་པ། །ལྷ་<milestone unit="line" n="658.2"/>ནི་ཨ་དཀར་སྲོག་ཏུ་འདུས། །ལྷ་མ་ཡིན་གྱི་སུ་སེར་པོ། །མི་ཡིརྣ་ཡིག་སྔོན་པོ་དང་། །བྱོལ་སོང་དུ་ནི་དུད་ཀ་དང་། །ཡི་དྭགས་པྲེ་དམར་གནས་པ་དང་། །དམྱལ་བའི་ཡི་གེ་ཏྲི་ནག་པོ། །གཟུགས་ཁམས་བསམ་གཏན་<milestone unit="line" n="658.3"/>ཨཱོཾ༷་དང་བཅས། །དེ་དག་གཟུགས་མེད་ཨུ༷༷ལ་འདུས། །སྐུ་གསུང་ཐུགས་ཀྱི་འབྲུ་གསུམ་ཉིད། །ཟུང་འཇུག་ཧུ༷་གིས་དྲངས་ནས་ནི། །ཆུ་ཤིང་སྙིང་པོ་ལྟར་དྲང་བའི། །སྤྱི་གཙུག་ཚངས་པའི་གཙུག་ཏོར་དུ། །རྩ་ནི་དུང་གི་<milestone unit="line" n="658.4"/>དབྱིབས་སུ་གྲུབ། །ཡི་གེ་ཧུ༷་དུ་རྣམ་པར་སྣང་། །བདུད་རྩི་དངས་མ་བྱང་ཆུབ་སེམས། །འགྲོས་བཞི་ཐིམ་པས་གསང་བའི་སྐུ། །ཕྱི་ཡི་ལུས་ནི་རིག་འཛིན་ཉིད། །ཚེ་ནི་ཉི་ཟླ་དག་དང་མཉམ། །ནང་གི་དགོངས་པ་<milestone unit="line" n="658.5"/>སངས་རྒྱས་ཐུགས། །སྐུ་དང་གསུང་དང་ཐུགས་དང་ནི། །ལོངས་སྤྲུལ་ཆོས་ནི་གསང་བ་ཉིད། །མི་ཟད་རྒྱན་གྱི་འཁོར་ལོ་གནས། །ཞེས་གསུངས་སོ། །གླང་པོ་རབ་འབོག་གི་རྒྱུད་ལས། ལམ་མཆོག་ཡོངས་སུ་རྫོགས་<milestone unit="line" n="658.6"/>པའི་ལེའུ་སྟེ་ཉི་ཤུ་རྩ་དྲུག་པའོ།། །།དེ་ནས་བཅོམ་ལྡན་འདས་གསང་བ་མཆོག་གི་འབྲས་བུ་མཐར་ཕྱིན་པ་འདི་འགྲོ་བའི་ཆེད་དུ་གསུངས་སོ། །རྣམ་པར་བརྗིད་པ་སྣང་བས་སྐུ། །སྨྲ་བརྗོད་འབྱུང་བར་<milestone unit="page" n="659"/><milestone unit="line" n="659.1"/>༄༅། །སྨྲ་བས་གསུང་། །ཐམས་ཅད་མཁྱེན་པར་གསལ་བས་ཐུགས། །འདོད་དགུར་འབྱུང་བས་ཡོན་ཏན་ལ། །བྱ་བ་བྱེད་པས་ཕྲིན་ལས་སོ། །འདི་དག་མ་འདྲེས་ཡོངས་རྫོགས་བཞུགས། །སྤྲོས་དང་བྲལ་<milestone unit="line" n="659.2"/>བས་ཆོས་ཀྱི་དབྱིངས། །གཟུང་འཛིན་བྲལ་བའི་རིག་པས་རྟོགས། །དབྱིངས་དང་ཡེ་ཤེས་གཉིས་མེད་པས། །སྐྱེ་ཤི་མེད་པའི་གཡུང་དྲུང་སྐུ། །ཆོས་སྐུ་དྲི་མ་མེད་པ་ཉིད། །སྐུ་རྣམས་ཀུན་གྱི་རྩ་བར་གནས། །ཆོས་སྐུའི་<milestone unit="line" n="659.3"/>ངང་ལས་མ་གཡོས་བཞིན། །འཇིག་རྟེན་འཇིག་རྟེན་འདས་པ་ཡི། །བདེ་སྐྱིད་ལོངས་སྤྱོད་སྣ་ཚོགས་ལ། །མ་འགགས་སྐུ་ཉམས་ལྟར་བྱས་ཤིང་། །ཇི་ལྟར་འདོད་བཞིན་དབང་བསྒྱུར་བ། །ཟད་མི་ཤེས་པའི་གཏེར་དུ་<milestone unit="line" n="659.4"/>འགྱུར། །ཀུན་གྱི་བདེ་བ་སྤྱད་པས་ན། །ལོངས་སྦྱོད་རྫོགས་པའི་སྐུ་རུ་བཞུགས། །དབང་བསྒྱུར་ལོངས་སྤྱོད་ཙམ་ཉིད་ན། །སེམས་ཅན་ལྟ་བུར་ཆགས་ཞེན་མེད། །ཡེ་ཤེས་ལྔ་ཡི་རང་བཞིན་དུ། །མ་ཆགས་མ་གོས་<milestone unit="line" n="659.5"/>རྟོགས་པ་ནི། །ཐམས་ཅད་དབྱེར་མེད་མཉམ་པའི་སྐུ། །མངོན་པར་བྱང་ཆུབ་སྐུ་རུ་བཞུགས། །མ་གཡོས་བཞིན་དུ་འགྲོ་རྣམས་ལ། །སྤྲུལ་པ་སྣ་ཚོགས་སྣང་བ་ནི། །འགྲོ་བ་ཇི་བཞིན་འདུལ་དོན་མཛད། །སྐྱེ་བས་<milestone unit="line" n="659.6"/>འདུལ་ལ་སྐྱེ་བར་སྟོན། ཁེ་བས་འདུལ་ན་མྱ་ངན་འདས། །ཐམས་ཅད་མཁྱེན་པའི་ཡེ་ཤེས་སྐུ། །ཉོན་མོངས་ཀུན་གྱི་ཞིང་དུ་གནས། །སྤྲུལཔཆེནཔོའིསྐུརུབཞུགས། །དོན་མཛད་པ་ཡི་དུས་ཉིད་ན། །སྐྱེ་ཤིའི་སྡུག་<milestone unit="page" n="660"/><milestone unit="line" n="660.1"/>བསྔལ་མ་གོས་ཏེ། །རྡོ་རྗེ་ལྟར་གནས་འགྱུར་བ་མེད། །རྡོ་རྗེ་རིག་པ་འཛིན་པའི་སྐུ། །གཞན་འཇོམས་རང་ལ་གནོད་མེད་པས། །རྡོ་རྗེ་ལྟ་བུའི་སྐུ་རུ་བཞུགས། །ཆོས་སྐུ་གཅིག་གི་ངོ་བོ་ལས། །ཐུགས་རྗེའི་མཛད་ཚུལ་<milestone unit="line" n="660.2"/>སྐུ་བཞིར་སྣང་། །སྐུ་གསུམ་སྐུ་བཞི་སྐུ་ལྔ་སོགས། །གདུལ་བྱ་དག་དང་མཐུན་པར་སྣང་། །ཡི་གེ་མེད་པ་ཆོས་སྐུའི་གསུང་། །དོན་གྱི་གསུང་སྟེ་སྐྱེ་བ་མེད། །སྒྲ་དང་མིང་ཚིག་ཀུན་ལས་འདས། །མ་གསུང་དོན་གྱི་སྐྱེ་<milestone unit="line" n="660.3"/>མེད་གོ །རིག་པའི་གསུང་ནི་ལོངས་སྐུའི་གསུང་། །དགོངས་པས་འཁོར་ལ་གོ་བར་བྱེད། །ལྗགས་ཀྱི་རྩེ་མོར་མ་ཕྱུང་ཡང་། །ཡི་གེ་མེད་པས་རིག་པའི་གསུང་། །ཚངས་པའི་དབྱངས་ནི་མངོན་བྱང་གསུང་། །དེ་ཉིད་<milestone unit="line" n="660.4"/>མེད་པར་འགྲོ་ཀུན་གྱི། །གོ་ཞིང་ཡིད་དུ་འོང་བ་ནི། །བརྗོད་མེད་དེ་ཉིད་སྣ་ཚོགས་སྒྲ། །ཀུན་ལ་གྲགས་ཤིང་སོ་སོར་འཇལ། །ཡན་ལག་དབྱངས་ལྡན་སྤྲུལ་པའི་གསུང་། །གསུང་གི་སྤྲུལ་པས་འགྲོ་དོན་<milestone unit="line" n="660.5"/>མཛད། །བསམ་གྱིས་མི་ཁྱབ་ཀུན་ཏུ་ཁྱབ། །སྒྲ་དང་མིང་ཚིག་སོ་སོར་གྲགས། །གནོད་པས་མི་ཚུགས་རྡོ་རྗེའི་གསུང་། །ཕར་ལ་འཇོམས་ཤིང་ཚུར་མི་གནོད། །བདེ་ལྡན་གསུང་གི་དོན་བྱུང་བས། །ཐམས་ཅད་པ་ཡི་<milestone unit="line" n="660.6"/>ངང་དུ་གྱུར། །ངེས་པར་གསུང་མཆོག་གཅིག་ལས་མེད། །སྒྲ་དང་མིང་ཚིག་ཀུན་ལས་འདས། །གདུལ་བྱ་རྣམས་ལ་ཐ་དད་སྣང་། །སྣ་ཚོགས་སྒྲ་རྣམས་གསལ་བར་འབྱུང་། །གཅིག་ཏུ་འདོད་ལ་གཅིག་ཏུ་སྣང་། །ཐ་<milestone unit="page" n="661"/><milestone unit="line" n="661.1"/>༄༅། །དད་འདོད་གྱུར་སྣ་ཚོགས་སྣང་། །སངས་རྒྱས་གསུང་གཅིག་བསྒྲགས་པ་ལ། །གདུལ་བྱ་སོ་སོར་སྣ་ཚོགས་གོ །ཆོས་སྐུ་རྣམ་པར་མི་རྟོག་ཐུགས། །ཡེ་ཤེས་ཀྱི་ནི་ཆོས་རྣམས་ཀུན། །མཐའ་ཡོད་མཐའ་<milestone unit="line" n="661.2"/>མེད་རྟག་ཆད་དང་། །གཟུང་འཛིན་རྣམ་པར་མི་རྟོག་བཞུགས། །ལོངས་སྐུའི་ཐུགས་ཀྱི་སྣང་བ་ནི། །ཅིར་ཡང་ས་ལེར་མཁྱེན་པའི་ཐུགས། །ཐམས་ཅད་མཁྱེན་པའི་ཡེ་ཤེས་དེས། །འཁོར་དང་མྱ་ངན་འདས་པའི་<milestone unit="line" n="661.3"/>ཆོས། ཤེས་བྱའི་དཀྱིལ་འཁོར་མེ་ལོང་ལྟར། །རྒྱུ་འབྲས་སོ་སོར་ས་ལེར་མཁྱེན། །མངོན་བྱང་འགྲོ་བ་སྒྲོལ་བའི་ཐུགས། །འདོད་ཆགས་བྲལ་བས་འགྲོ་བ་སྒྲོལ། །སྤྲུལ་པའི་ཐུགས་ཀྱི་དགོངས་པ་ནི། །མཉམ་པ་ཆེན་<milestone unit="line" n="661.4"/>པོ་མཆོག་གི་ཐུགས། །འདོད་ཆགས་ཐམས་ཅད་བྲལ་བ་དང་། །འདོད་ཆགས་གནས་སུ་དག་པ་ཡིས། །དོན་ལ་མཉམ་པར་བཞག་པ་ནི། །སེམས་ཅན་ཀུན་དང་མཉམ་པར་མཁྱེན། །རྡོ་རྗེའི་ཐུགས་ནི་འགྱུར་མེད་<milestone unit="line" n="661.5"/>པ། །འགྲོ་བ་སྒྲོལ་བའི་དུས་ཉིད་ན། །བསྒྲལ་བ་མེད་པར་ཤེས་པ་ནི། །ཐམས་ཅད་འཇོམས་པས་རྡོ་རྗེའི་ཐུགས། །ཐུགས་ལྔར་སྣང་བས་མ་འདྲེས་པ། །ནམ་མཁའི་འཇའ་ཚོན་བཞིན་དུ་གནས། །གཅིག་ཏུ་གྱུར་པས་<milestone unit="line" n="661.6"/>ཡོངས་སུ་རྫོགས། །སྟོང་ཉིད་ནམ་མཁའི་དཀྱིལ་འཁོར་བཞུགས། །ཡོན་ཏན་ལྔ་ཉིད་ཞིང་ཁམས་ནི། །རང་སྣང་ཞིང་ཁམས་ཕྱོགས་མེད་སྣང་། །བརྡལ་ཁྱབ་ཆེན་པོས་ནམ་མཁར་ཁྱབ། །བདེ་བ་ཅན་ཉིད་འོག་མིན་<milestone unit="page" n="662"/><milestone unit="line" n="662.1"/>ཞིང་། །མོས་པ་ཅན་ནི་རིགས་དྲུག་གནས། །རིག་པ་རང་སྣང་ཕྱོགས་བཅུ་ཀུན། །པདྨ་ཅན་ནི་ཡུམ་གྱི་མཁའ། །གཞལ་ཡས་ཁང་དུ་སྣང་བ་ནི། །རང་སྣང་གཞལ་ཡས་གཟུང་བའི་ཡུལ། །ཡོངས་རྫོགས་གཞལ་ཡས་<milestone unit="line" n="662.2"/>ཕྱི་ནང་མེད། །འོག་མིན་མངོན་པར་དགའ་ལ་སོགས། །སྤྲུལ་སྐུའི་ཐ་དད་མ་ངེས་གནས། །རིག་པའི་གཞལ་ཡས་འོད་ཁང་རེཡངདེ། །སྐྱེ་གནས་གཞལ་ཡས་ཡུམ་གྱི་མཁའ། །རྒྱན་དུ་སྣང་བར་བྱུང་བ་ནི། །རང་<milestone unit="line" n="662.3"/>སྣང་རྒྱན་ནི་ཀུན་མ་སྤངས། །དོན་རྒྱན་རིག་པ་རང་སྣང་དང་། །རྟགས་ཀྱི་རྒྱན་ནི་མཚན་དཔེ་ལྡན། །ཁྲིམས་རྒྱན་སྟོད་གཡོགས་སྨད་དཀྲིས་དང་། །རང་བཞིན་ཆོས་རྣམས་མ་སྤངས་རྒྱན། །ལས་རྒྱན་ཁུ་བུ་ཁུ་བཡངཡེ་<milestone unit="line" n="662.4"/>ཤེས་སྐུ། །འོད་ཟེར་རྣམ་པ་སྣང་བ་ནི། །འོད་གསལ་སྒྲིབ་པ་མེད་པར་གསལ། །ཡེ་ཤེས་འོད་ཟེར་ཀུན་ཁྱབ་དོན། །རྟགས་འོད་རང་རང་ཁ་དོག་དྲུག །འགྲོ་འདུལ་དབུ་དང་ཕྱག་ཞབས་འབྱུང་། །རང་བཞིན་འོད་<milestone unit="line" n="662.5"/>རིགས་ཐམས་ཅད་ཀུན། །བདེ་ཆོས་གསང་དབང་དཀར་དམར་འཕྲོ། །གདན་ཁྲི་རྣམས་སུ་སྣང་བ་ནི། །སྤྱི་གདན་འབྲས་བུའི་ཆོས་རྣམས་རྫོགས། །སེམས་ཅན་སེང་གེ་གླང་ལྟ་བུ། །ཁྲོ་བོའི་གདན་ནི་ཉི་མ་བྲག །ཐུབ་<milestone unit="line" n="662.6"/>པའི་པད་མ་ཡུམ་གྱི་ཚུལ། །འབྲས་གདན་ཆོས་ཉིད་ཇི་བཞིན་རྟོགས། །གསང་གདན་ཉི་ཟླའི་ཐིག་ལེ་ཉིད། །ལུས་གདན་ཕུང་པོ་རྟོགས་ཚོགས་ལྷ། །རིགས་བསྡུས་ཡོན་ཏན་ཉི་ཤུ་ལྔ། །སྤྱིར་ན་གྲངས་ཉིད་བསམ་ཡས་<milestone unit="page" n="663"/><milestone unit="line" n="663.1"/>༄༅། །འཕྲོ། ཁྲས་ཆེར་ཆོས་སྐུ་ནམ་མཁའི་ཞིང་། །ལོངས་སྐུ་གཞལ་ཡས་ཁྱིམ་དུ་སྣང་། །མངོན་བྱང་རྒྱན་དུ་ཕུབ་པ་དང་། །སྤྲུལ་པ་འོད་ཟེར་དཔག་མེད་འགྱེད། །རྡོ་རྗེ་འགྱུར་མེད་གདན་གྱི་རྟགས། །མ་<milestone unit="line" n="663.2"/>འདྲེས་ཡོངས་རྫོགས་བྱེ་བྲག་སྤྱི། །ཆེ་བས་མཛད་པའི་ཕྲིན་ལས་ལྔ། །ཞི་རྒྱས་དབང་དྲག་ལྷུན་གྱིས་གྲུབ། །ཆོས་སྐུའི་ཕྲིན་ལས་རྣམ་པ་ལྔ། །མཚན་མ་ཐམས་ཅད་ངང་གིས་ཞི། །དེ་ཉིད་ཤེས་བྱ་ཐམས་ཅད་རྒྱས། །<milestone unit="line" n="663.3"/>འབྲས་བུའི་ཆོས་རྣམས་དབང་དུ་འདུས། །རྟོགས་པ་ངང་གིས་རླག་པར་བྱེད། །ཡེ་ནས་བཞི་ག་རང་གསལ་འགྲུབ། །ཡེ་ནས་གནས་པའི་ལས་བཞི་ཡིས། །ཆོས་ཀྱི་སྐུ་ཡི་ཕྲིན་ལས་རྫོགས། །ལོངས་སྐུའི་ཕྲིན་ལས་<milestone unit="line" n="663.4"/>རྣམ་ལྔ་ནི། །རྣམ་སྣང་ཞི་ལ་མི་བསྐྱོད་དྲག །རིན་འབྱུང་རྒྱས་ལ་སྣང་མཐའ་དབང་། །དོན་གྲུབ་ལྷུན་གནས་དངོས་ལས་ལྔ། །མངོན་པར་བྱང་ཆུབ་ལས་ལྔ་ནི། །ཞི་བ་རྟོག་པ་དག་པ་དང་། །རྒྱས་པའི་ལས་ནི་བདེ་བ་<milestone unit="line" n="663.5"/>རྒྱས། །དབང་ནི་ཡེ་ཤེས་རང་ཤར་བ། །དྲག་པོ་མཚན་མ་ཟིལ་གྱིས་གནོན། །ལྷུན་གྲུབ་རིག་པ་རང་ལ་ཤར། །དངོས་ཀྱི་ལས་ལྔས་བྱང་ཆུབ་རྟོགས། །སྤྲུལ་པ་སྐུ་ཡི་ཕྲིན་ལས་ལྔ། །བྱམས་པ་ཞི་བ་སྙིང་རྗེ་<milestone unit="line" n="663.6"/>རྒྱས། །དགའ་བ་དབང་སྟེ་བཏང་སྙོམས་དྲག །ལྷུན་གྲུབ་བསྡུ་བའི་དངོས་པོ་བཞི། །ཕན་འདོགས་པ་ཡི་ལས་ལྔ་ཡིན། །རྡོ་རྗེ་སྐུ་ཡི་ཕྲིན་ལས་ལྔ། །ཞི་བ་སྟོང་པ་རྒྱས་པ་གནས། །དབང་ནི་ཆགས་པ་དྲག་པོས་<milestone unit="page" n="664"/><milestone unit="line" n="664.1"/>འཇིགས། །ལྷུན་གྲུབ་རིག་པ་རང་སྣང་བ། །འཇིག་ཆགས་སྟོངས་གནས་བསྐལ་པ་ལྔ། །སྐུ་ལྔ་ཕྲིན་ལས་མིང་ཙམ་མཐུན། །དོན་གྱི་སོ་སོར་གནས་པས་ན། །རིགས་མི་མཐུན་པ་རྣམས་སྤངས་ནས། །རིགས་མཐུན་<milestone unit="line" n="664.2"/>ལས་ནི་རྟོགས་པར་བྱ། །འབྲས་བུ་ཉི་ཤུ་རྩ་ལྔ་པོ། །རྣལ་འབྱོར་ངང་ལ་གནས་པ་བཞིན། །འགྲོ་བ་ཀུན་ལ་གནས་པས་ན། །སྣང་སྲིད་གཞིར་བཞེངས་མངོན་སངས་རྒྱས། །ཉི་ཤུ་རྩ་ལྔའི་འབྲས་བུ་ཉིད། །ཉི་མའི་<milestone unit="line" n="664.3"/>དཀྱིལ་འཁོར་ཇི་བཞིན་དུ། །གཅིག་གིས་གླིང་བཞིའི་བྱ་བ་བྱེད། །ཡུལ་ཁམས་རེ་ན་ཉི་མ་རེ། །ཐེག་འོག་རང་གི་སྐུ་གསུམ་འཐོབ། །འབྲས་ཐོབ་སྐུ་ལྔའི་ཞལ་བལྷ་དགོས། །ཐེག་ཆེན་གསང་བའི་དཀྱིལ་འཁོར་<milestone unit="line" n="664.4"/>ཞུགས། །དེ་ཕྱིར་གོ་པྱེའི་འཁོར་ཞེས་བྱ། །ཐེག་པ་སོ་སོའི་སྐུ་གསུམ་ནི། །རང་རང་སྨིན་པ་ཐོབ་པ་ཡང་། །ཉན་ཐོས་རང་རྒྱལ་བྱང་ཆུབ་སེམས། །ཀྲི་ཡ་ཨུ་པ་ཡོ་ག་དང་། །མ་ཧྭ་ཨ་ནུ་ཨ་ཏི་ཉིད། །ཆོས་ལོངས་སྤྲུལ་པ་<milestone unit="line" n="664.5"/>སོ་སོར་གནས། །ཉན་ཐོས་པ་ཡི་ཆོས་སྐུ་ནི། །ཞི་བ་མྱ་ངན་འདས་པའོ། །ལོངས་སྐུ་ཤཱཀ་ཐུབ་མཚན་དཔེར་ལྡན། །སྤྲུལ་སྐུ་བྱམས་པ་ཉན་ཐོས་སྤྲུལ། །རང་ཉིད་སངས་རྒྱས་སྐུ་གསུམ་ནི། །ཆོས་སྐུ་ཞི་བ་མྱ་ངན་<milestone unit="line" n="664.6"/>འདས། །ལོངས་སྐུ་ཤཱཀ་ཐུབ་ཆོས་དབང་ཕྱུག །སྤྲུལ་པ་རྫུ་འཕྲུལ་ཡ་མ་ཟུང་། །བྱང་ཆུབ་སེམས་དཔའི་སྐུ་གསུམ་སྣང་། །ཆོས་སྐུ་དོན་དམ་ཀུན་ཏུ་འོད། །ལོངས་སྐུ་རྣམ་སྣང་ཡེ་ཤེས་འོད། །སྤྲུལ་སྐུ་ཤཱཀྱ་ཐུབ་པ་<milestone unit="page" n="665"/><milestone unit="line" n="665.1"/>༄༅། །ཉིད། །གསུམ་ཉིད་གཙོར་སྟོན་སྐུ་གསུམ་ནི། །དག་པ་ཆོས་ཉིད་མངོན་བྱས་ཆོས། །ལོངས་སྐུ་རིགས་གསུམ་མགོན་པོར་སྣང་། །ཞིང་ཁམས་ཐ་དད་དོན་བྱེད་སྤྲུལ། །ཆ་གཉིས་འཛིན་པའི་ཆོས་སྐུ་<milestone unit="line" n="665.2"/>ནི། །འོད་གསལ་མངོན་བྱས་རྡོ་རྗེ་འཆང་། །ལོངས་སྐུ་རིགས་བཞིའི་རྡོ་རྗེ་འཛིན། །ཞིང་ཁམས་ཐ་དད་དོན་བྱེད་སྤྲུལ། །རྣལ་འབྱོར་སྐུ་གསུམ་ཆོས་སྐུ་ནི། །དབྱིངས་དག་སྡུག་པོ་བཀོད་པའི་ས། །ལོངས་སྐུ་རྡོར་<milestone unit="line" n="665.3"/>དབྱིངས་རྣམ་སྣང་ཡུམ། །ཐ་དད་ཞིང་ཁམས་དོན་མཛད་སྤྲུལ། །རྣལ་འབྱོར་ཆེན་པོའི་སྐུ་གསུམ་ནི། །ཆོས་སྐུ་རང་བྱུང་འོད་གསལ་ཉིད། །ལོངས་སྐུ་རྒྱལ་དྲུག་ཡུམ་དང་འཁྲིལ། །སྤྲུལ་སྐུ་ཞི་ཁྲོ་ཐུབ་པ་དྲུག །རྗེས་སུ་<milestone unit="line" n="665.4"/>རྣལ་འབྱོར་ཆོས་སྐུ་ནི། །ཡེ་ཤེས་དབྱིངས་འབྲེལ་བདེ་ཆེན་སྲས། །ལོངས་སྐུ་ཀུན་བཟང་ཡབ་དང་ཡུམ། །སྤྲུལ་པ་ཐུབ་དྲུག་ཁྱད་པར་ཁྲོ། །རྫོགས་པའི་རྣལ་འབྱོར་སྐུ་གསུམ་ནི། །ཡིད་ཉིད་སྨྲ་བསམ་འདས་པའི་<milestone unit="line" n="665.5"/>ཆོས། །ལོངས་སྐུ་ལྷུན་གྲུབ་ཐུན་མོང་མིན། །དེ་ཁོ་ན་ཉིད་ཅིར་ཡང་སྤྲུལ། །འོག་མའི་སྐུ་གསུམ་ཐོབ་པ་ཡིས། །ད་གདོད་བློ་སེམས་འདིར་བསྐྱེད་པས། །གོང་མའེ་ལམ་གྱི་སྟེགས་སུ་འགྱུར། །གོང་མས་འོག་སྤྱད་གོལ་<milestone unit="line" n="665.6"/>བར་འགྱུར། །སྐུ་རྣམས་ལྷུན་གྲུབ་སྐུ་ལྔར་ཐིམ། །དེ་ལས་འདུ་འཕྲོ་སྣང་བ་ནི། །རྒྱ་མཚོར་ཆུ་བྲན་འབྱུང་འཇུག་འདྲ། །ཉི་ཤུ་རྩ་ལྔ་ཀུན་བཟང་དང་། །དབྱེ་བ་མེད་པར་གང་གྱུར་པ། །སངས་རྒྱས་སྤྱི་ཡི་གཟུགས་ཅན་<milestone unit="page" n="666"/><milestone unit="line" n="666.1"/>ཡིན། །རྒྱུད་ཀུན་རྟོགས་པའི་རྩ་བར་ཤར། །སྐུ་ལྔ་ཀུན་བཟང་དབྱེར་མེད་པས། །རྒྱལ་བ་དྲུག་པ་ཞེས་ཀྱང་བྱ། །རིགས་ལྔ་ཀུན་བཟང་དབྱེར་མེད་པ། །རིགས་དྲུག་པ་ཡི་སྟོན་པ་ཉིད། །གྲོལ་དང་མ་གྲོལ་གཉིས་<milestone unit="line" n="666.2"/>སུ་འདོད། །དེ་ནི་གཉིས་འཛིན་མཐར་ཐུག་པས། །ཡང་དག་རྫོགས་པའི་སངས་རྒྱས་ནི། །གཉིས་འཛིན་མཐའ་ལ་མི་གནས་པས། །ཐ་སྙད་ཙམ་དུ་གྲོལ་ཞེས་བརྗོད། །བརྗོད་པས་གཞི་དོན་སྐྱེ་མེད་རྟོགས། །རང་<milestone unit="line" n="666.3"/>གནས་ཞེན་བྲལ་མངོན་བྱས་པ། །དེ་ལ་མིང་དུ་གྲོལ་ཞེས་བརྗོད། །ངོ་བོ་འདི་འདྲར་བསྟན་པར་དཀའ། །དོན་མ་གོ་བའི་འོག་མ་ལ། །ཚིག་ཕྱིར་བློ་འབྲེང་ཚིག་ལ་ཞེན། །གང་ཞིག་ནང་པར་ཁས་བླངས་ཡང་། །དེ་<milestone unit="line" n="666.4"/>ལ་རྟོགས་པའི་ལྟ་བ་མེད། །ཚིག་ཕྱིར་འབྲེང་ལ་དོན་མེད་པས། །ཚིག་གི་དོན་ཉིད་མཚོན་འགྱུར་ཡང་། །ཚིག་ལ་མི་གནས་དོན་ལ་རྟོག །དོན་རྟོགས་སངས་རྒྱས་དགོངས་པ་འགྲུབ། །ཚིག་ཤེས་རྟོག་གེའི་སྤྱོད་<milestone unit="line" n="666.5"/>ཡུལ་ཞབྲུལ། །དོན་ལ་བརྡའ་ཤེད་མ་བྱེ་བའི། །བློ་དམན་བྱིས་པའི་ཆོས་རྣམས་ལ། །ཡང་དག་ལྟ་བ་གང་ལ་ཡོད། །དོན་རྣམས་མ་ནོར་རྟོགས་པ་ནི། །སེམས་བསྐྱེད་ལམ་དང་ལྡན་པ་ཡིན། །དགེ་བའི་ཆོས་ལ་<milestone unit="line" n="666.6"/>ཞུགས་པ་ཡིན། །བལྟ་དགོངས་དོན་འཇུག་སྐལ་ལྡན་ཡིན། །དོན་རྟོགས་སྟོན་པའི་སློབ་དཔོན་ནི། །སྟོན་པ་རྡོ་རྗེ་འཆང་ཆེན་ཡིན། །སློབ་མས་དེ་ཐོབ་བྱང་ཆུབ་སེམས། །གང་ཞིག་དོན་གོ་གསང་སྔགས་ཆོས། །དེ་<milestone unit="page" n="667"/><milestone unit="line" n="667.1"/>༄༅། །གསུང་གནས་དེ་འོག་མིན་ཉིད། །དེ་ལྟར་སྡུད་ཤེས་གསང་བདག་ཉིད། །ཅེས་གསུངས་སོ། །གླང་པོ་རབ་འབོག་གི་རྒྱུད་ལས། འབྲས་བུ་མཐར་ཕྱིན་པའི་རྒྱུད་ཀྱི་ལེའུ་སྟེ་ཉི་ཤུ་རྩ་བདུན་<milestone unit="line" n="667.2"/>པའོ།། །།དེ་ནས་དེ་བཞིན་གཤེགས་པའི་འཁོར་རྣམས་ཀྱིས་སྟོན་པ་དང་བསྟན་པ་ལ་བསྟོད་པ་འདིས་བསྟོད་དོ། །ཨེ་མའོ་ངོ་མཚར་ཡ་མཚན་གྱི། །རང་བཞིན་དཀྱིལ་འཁོར་རྣམ་གསུམ་གྱིས། །བསྟན་པ་<milestone unit="line" n="667.3"/>གཞི་ཉིད་མངོན་སངས་རྒྱས། །གླང་ཆེན་རྩལ་གྱིས་གཅོད་འགྱུར་བ། །རབ་འབོག་མཚན་གྱིས་རྟོགས་པར་བྱེད། །རང་བཞིན་སྣང་བ་བཅིངས་གྲོལ་འབྲས། །གཞི་ཡི་གནས་ལུགས་ཡེ་སངས་རྒྱས། །མ་རིག་སྣང་<milestone unit="line" n="667.4"/>ལུགས་ཆེན་པོ་ཡིས། །འཁྲུལ་པའི་འཁོར་བ་གཏན་ལ་འབེབས། །མྱ་ངན་འདས་པའི་དགོངས་པ་ཡིས། །སྐུ་གསུམ་སངས་རྒྱས་མཛད་པ་ཤར། །འཁོར་འདས་སྣང་བའི་དཀྱིལ་འཁོར་གྱིས། །སྣང་བ་མ་ལུས་རྟོགས་<milestone unit="line" n="667.5"/>པར་འགྱུར། །ཐེག་པའི་ཁྱད་པར་རབ་ཕྱེ་བས། །གོང་འོག་དབྱེ་བས་རྟོགས་པར་བྱེད། །ཐུགས་རྗེ་ཆེན་པོའི་སྐྱེ་ཚུལ་གྱིས། །གདུལ་བྱ་ཡལ་བར་མི་འདོར་བྱེད། །འདུལ་ཚུལ་ཐེག་པའི་བྱུང་ཚུལ་གྱིས། །ཆོས་ཀྱི་འཁོར་<milestone unit="line" n="667.6"/>ལོ་སྣང་བར་འགྱུར། །རྒྱན་བདུན་རྣམ་པར་ཕྱེ་བ་ཡིས། །གསང་སྔགས་རྒྱུད་ཀྱི་བཤད་པ་རྟོགས། །ལྷན་ཅིག་གོ་ཕྱེའི་དྲིས་ལན་གྱིས། །ལྷུན་གྲུབ་ཀ་དག་དོན་རྣམས་རྟོགས། །ཐེག་པའི་བལྟ་དགོངས་སོ་སོ་<milestone unit="page" n="668"/><milestone unit="line" n="668.1"/>ཡིས། །འཁོར་འདས་རང་སྣང་རྩོལ་བ་བྲལ། །སྐལ་ལྡན་རང་བཞིན་སྦྱངས་པ་ཡིས། །གཞན་ཡས་གཏན་ལ་ཕེབས་པར་བྱེད། །སྐུ་ལྔ་དགོངས་པ་བསྟན་པ་ཡིས། །དངོས་ལྔས་གཏན་ཚིགས་གཞི་ཤེས་བྱེད། །རིགས་<milestone unit="line" n="668.2"/>འཛིན་ཆོས་ཀྱི་བྱུང་ཚུལ་གྱིས། །ཚུལ་ལྔའི་སྣང་བ་འབྱུང་བར་འགྱུར། །སྐུ་ལྔའི་ཚིག་ལ་རྟོགས་པ་ཡིས། །དཔྱད་དུ་ཡོད་མེད་ཤེས་པར་བྱེད། །གཏན་ཚིགས་གྲངས་དྲུག་ཕྱེ་བ་ཡིས། །ཆོས་རྣམས་གཏན་ལ་ཕེབས་པར་<milestone unit="line" n="668.3"/>འགྱུར། །རྒྱུ་རྐྱེན་འབྲས་བུ་བསྟན་པ་ཡིས། ཁྲེས་འཇུག་མཐར་ཕྱིན་རྟོགས་པར་བྱེད། །ཞིང་ཁམས་ཡེ་ཤེས་རང་ཤར་བས། །རང་བྱུང་ཡེ་ཤེས་དབང་རབ་དོན། །ཚད་མ་སྒྲ་མཐུན་དབྱེ་བ་ཡིས། །གཏན་<milestone unit="line" n="668.4"/>ཚིགས་ཐམས་ཅད་རྒྱས་པར་བཤད། །ཐེག་པའི་ལྟ་སྤྱོད་སོ་སོ་ཡིས། །ཆོས་ཀྱི་རང་གཞུང་སོ་སོར་སྤྱད། །རྣམ་གསུམ་ལྷ་ཡི་རིམ་པ་ཡིས། །ཐ་མ་ལྷ་སྐུས་གྲོལ་བར་འགྱུར། །ཐེག་པའི་ཁྱད་པར་ཤེས་བྱའི་ཕྱིར། །ལམ་<milestone unit="line" n="668.5"/>སྟེགས་གོལ་སའི་ཆེ་བ་འབྱིན། །ཆ་རྐྱེན་བཅུ་ཡི་ཁྱད་པར་གྱིས། །ཟག་བཅས་ཟག་མེད་སོ་སོར་སྤྱོད། །ལམ་གྱི་རྣམ་གྲངས་དབྱེ་བ་ཡིས། །བསྒྲོད་ཚུལ་བྱེ་བྲག་ཤེས་པར་བྱེད། །ལམ་གྱི་བསྒྲོད་ཚུལ་བཤད་པས་<milestone unit="line" n="668.6"/>ནི། །འབྲས་བུའི་དོན་ལ་གནས་པར་འགྱུར། །རངབཞིན འབྲསབུརབ་བཤད་པས། །སྐུ་ལྔ་ལྷུན་གྲུབ་སྐུ་གསུམ་ཤེས། །དེབཞིན ཉིདདངཇིབཞིན པ། །སྟོངཔ་ཉིད་དང་གང་མ་གྲུབ། །སྨྲ་བསམ་འདས་དང་<milestone unit="page" n="669"/><milestone unit="line" n="669.1"/>༄༅། །བརྗོད་དུ་མེད། །ཆོས་དབྱིངས་སྐྱེ་མེད་འཛིན་མེད་དང་། །བློ་འདས་སྤྲོས་བྲལ་དེ་ཁོ་ན། །མ་ནོར་མ་བཅོས་གཞན་མ་ཡིན། །དོན་དམ་ཀུན་རྫོབ་འཁྲུལ་སྣང་དང་། །དེ་བཞིན་གཤེགས་དང་བཅོམ་ལྡན་<milestone unit="line" n="669.2"/>འདས། །མཉམ་ཉིད་དབྱེར་མེད་གཉིས་མེད་དང་། །སངས་རྒྱས་བྱང་ཆུབ་བདེ་ཆེན་དང་། །བཙལ་མེད་ལ་སོགས་ཐུན་མོང་མཚན། །འོག་མ་ཇི་བཞིན་སོར་བཞག་ལས། །འདིར་ནི་ངེས་བློ་བཞག་དཀའ་<milestone unit="line" n="669.3"/>ཡང་། །བརྒྱད་ཀྱི་གྲོལ་བ་གཅིག་ཏུ་བབ། །སྒྲ་ནི་ཇི་བཞིན་ཇི་བཞིན་ཉིད། །ཐུན་མོང་ཁྱད་པར་དྲང་ངེས་དང་། །ལྡེམ་དགོངས་དེ་ལའང་བྱེ་བྲག་བརྒྱད། །ཚིག་རྣམས་བཞི་ལའང་མིང་འདོགས་ཕྱེ། །དེ་དག་སྟོན་པས་<milestone unit="line" n="669.4"/>བཀའ་སྩལ་པ། །རྒྱས་པས་མིག་ཕྱེ་དཀའ་བ་ཁྲོལ། །དེ་དག་ཇི་ལྟར་ཤེས་འགྱུར་བ། །གླང་པོ་རབ་འབོག་བཤད་པའི་རྒྱུད། །རབ་གསུང་ཁྱེད་ལ་ཕྱག་འཚལ་བསྟོད། །ཅེས་ནི་འཁོར་གྱིས་བརྗོད་གསན་ནས། །དེ་<milestone unit="line" n="669.5"/>ནས་བདེ་གཤེགས་རྡོ་རྗེ་འཆང་། །དགོངས་པས་རབ་ཏུ་གསལ་བར་བྱ། །སྣང་ཕྱོགས་སྟོང་ཕྱོགས་གཉིས་མེད་འབྲེལ། །སྣང་ཕྱོགས་ཇི་བཞིན་བཤད་ཚུལ་ནི། །དེ་ལའང་གོང་འོག་ཁྱད་པར་ཡོད། །འཁྲུལ་སྣང་གློ་<milestone unit="line" n="669.6"/>བུར་སྤང་དགག་སྦྱང་། །རིག་པ་སྒྱུ་མའི་རྩལ་རང་སྣང་། །སྟོང་ཕྱོགས་སྣང་དུ་རུང་མི་རུང་། །གཉིས་མེད་དོན་དམ་ལ་བཅིངས་དང་། །དེ་མི་འདོར་ལ་ཀུན་རྫོབ་ཀྱང་། །ངན་སྤང་བཟང་བརྩིས་འབྲས་བུའི་<milestone unit="page" n="670"/><milestone unit="line" n="670.1"/>གྲངས། །གཞི་ནས་ལམ་གྱི་ཧྲིལ་མོའམ། །གང་གིས་འདོད་པའི་རྒྱབ་ལོག་ནི། །ཇི་བཞིན་མ་ཡིན་མི་སྤང་བའོ། །ཞེན་ཀྱང་དེ་ཀུན་ཐུན་མོང་པས། །འདིར་ཡང་མི་སྤང་ནམ་མཁའ་བཞིན། །ཁྱད་བཤད་ཚིག་གཅིག་ངོ་<milestone unit="line" n="670.2"/>བོ་ལ། །དོན་ནི་དུ་མ་འབྱུང་བར་ཤེས། །མཚན་རྣམས་ཐུན་མོང་གསུངས་པ་ནི། །འོག་མ་དྲང་ཕྱིར་ངེས་ཚིག་འགྲུབ། །དེ་དོན་ཚིག་གཅིག་དོན་ལ་ཡང་། །བློ་དཔག་དཀའ་བར་ཁོང་དུ་ཆུད། །དགོངས་པ་བཞི་དང་<milestone unit="line" n="670.3"/>ལྡེམ་པོ་བཞི། །བརྒྱད་ཀྱིས་གཏན་ལ་ཕབ་སྟེ་བཤད། །གླང་པོ་རབ་འབོག་བཤད་པའི་རྒྱུད། །མེ་ཤེལ་ཤིན་ཏུ་དག་གྱུར་ཅིང་། །ཉི་མ་སྤྲིན་དང་བྲལ་གྱུར་པས། །སྤྲ་བ་རླན་མེད་རེག་པས་ནི། །དེ་ལ་མེ་ནི་འབྱུང་བར་<milestone unit="line" n="670.4"/>འགྱུར། །བླ་མ་ཆོས་ཀྱི་སྡོང་པོ་ཉིད། །རབ་འབྱམས་བཀའ་ཡི་ཉི་མ་ཤར། །སློབ་མ་བླ་མའི་ཐུགས་ལ་རེག །སངས་རྒྱས་འབྲས་བུ་འབྱུང་བར་འགྱུར། །ཐོས་བསམ་བསྒོམ་ལ་བརྩོན་བྱས་ནས། །བློ་ཉིད་སྦྱངས་པར་<milestone unit="line" n="670.5"/>མ་གྱུར་ཀྱང་། །བླ་མའི་གདམས་ངག་སྟོབས་ཀྱིས་ནི། །ཐབས་ཀྱི་མན་ངག་འཆར་གྱུར་བས། །སྔོན་དུ་དབང་རྣམས་རྫོགས་བྱས་ལ། །རྩ་སྔགས་ཐིག་ལེ་རླུད་ལ་སྦྱངས། །དབང་པོ་ཤིན་ཏུ་དམན་པ་དང་། ཁྲེས་རབ་<milestone unit="line" n="670.6"/>ཆུང་བ་དད་བརྩོན་གྱིས། །འགྲུབ་འགྱུར་ཐབས་ཀྱི་ལམ་ལ་སྦྱངས། །གླང་པོ་རབ་འབོག་བཤད་པའི་རྒྱུད། །ཆུ་ཤེལ་དྲི་མ་མེད་པ་དང་། །ཟླ་བ་སྤྲིན་པའི་ཚོགས་དང་བྲལ། །འཁར་གཞོང་དག་པའི་ནང་བཞག་ན། །ཆུ་<milestone unit="page" n="671"/><milestone unit="line" n="671.1"/>༄༅། །ཡི་རྒྱུན་རྣམས་འབྱུང་བར་འགྱུར། །གླང་པོ་རྒྱུད་ལུང་ལྟ་བས་འགྱིངས། །བསྟན་པ་རྒྱ་མཚོ་ཆུ་ཡི་རྒྱུན། །སློབ་རྒྱུད་འཁར་གཞོང་ནང་དུ་འབབ། །ཐོས་པའི་ཤེས་རབ་སྒྲ་ལ་དམིགས། །རྣ་བའི་དབང་པོས་<milestone unit="line" n="671.2"/>ཉན་པར་བྱ། །བསམ་པའི་ཤེས་རབ་སྒྲ་དོན་འདྲེས། །ལྕེ་ཡིས་ཕྱུང་ལ་ཡིད་ལ་བརྟགས། །སྒོམ་པའི་ཤེས་རབ་ཡིད་ལ་གནས། །དོན་སྤྱི་རང་གི་མཚན་ཉིད་རྟོགས། །གྲོལ་ལམ་རྒྱུད་ལ་ལྟ་བ་སྐྱེ། །རང་གི་ཤེས་པ་<milestone unit="line" n="671.3"/>ཉམས་སུ་མྱོང་། །མཚོ་འགྲམ་པདྨའི་སྡོང་པོ་འབབ། །ནགས་ཀྱི་བུང་པས་པད་སྦྲང་ལེན། །རང་གི་ལུས་དང་བུ་རྣམས་གསོ། །ཆུ་ཡི་སྦལ་པ་པདྨ་ཡིས། །སྐྲུ་ཟུག་ཉི་མའི་བསིལ་གྲིབ་བསྙེག །སྐྱོན་དུ་བལྟས་ནས་འབྱར་<milestone unit="line" n="671.4"/>མི་ནུས། །བླ་མ་པདྨའི་མེ་ཏོག་རྒྱས། །སྣོད་ལྡན་ཐག་རིང་གདམས་ངག་བཅུད། །བླངས་ནས་རང་བསྒོམ་འགྲོ་རྣམས་འདུལ། །ཆོས་ཀྱི་སྒྲོན་མེས་མུན་པ་སེལ། །སྣོད་ངན་སྦལ་པ་རྩར་གནས་པས། །ཡོན་ཏན་མི་<milestone unit="line" n="671.5"/>ཤེས་སྐྱོན་རྣམས་མཐོང་། །གཤེ་སྐུར་སྒྲོས་སྤང་སྐུར་པ་འདེབས། །ཆོས་ཀྱི་བདུད་རྩི་ཐོབ་པར་འགྱུར། །ངན་སོང་གནས་སུ་གནས་པར་བྱེད། །ནམ་མཁའ་དབྱིངས་ཀྱི་དཀྱིལ་འཁོར་ན། །སྤྲིན་ནག་ཕུང་པོ་རབ་ཏུ་<milestone unit="line" n="671.6"/>འཐིབས། །འབྲུག་གི་སྒྲ་ལས་ཐོག་སེར་འཁྲུགས། །ལོ་ཐོག་འཇོམས་ཤིང་ཡུལ་མཁར་བརླག །ཆར་གྱི་རྒྱུན་བབས་ས་གཞི་སྣུམ། །རྩི་བཅུད་འཁྲུངས་པས་གསོས་གྱུར་པས། །འགྲོ་རྣམས་བཟའ་བ་་ཕུན་སུམ་<milestone unit="page" n="672"/><milestone unit="line" n="672.1"/>ཚོགས། །དགོངས་ལྡན་རྟོགས་པའི་སློབ་དཔོན་ལ། །ཡུལ་ཁམས་སློབ་མའི་སྤྲིན་འདུས་ནས། །བསྒོམ་བསྒྲུབ་གསང་སྔགས་སྒྲ་བསྒྲགས་པས། །ཕོ་ཉ་སྤྲུལ་པའི་ཐོག་སེར་གྱིས། །དངོས་གྲུབ་ལོ་ཐོག་འཕྲོག་པའི་<milestone unit="line" n="672.2"/>བགེགས། །གནས་རྟེན་རང་ལུས་རྡུལ་དུ་བརླག །ཡུལ་ཁམས་བཀྲ་ཤིས་རང་རྒྱུད་སྣུམ། །ཐུན་མོང་མཆོག་གི་དངོས་གྲུབ་སྩོལ། །ཟག་མེད་སྐོམ་གྱིས་དམྱལ་ཚོགས་ཞི། །བདེ་ཆེན་ཟས་ཀྱིས་ཡི་དྭགས་བྲལ། །དངོས་<milestone unit="line" n="672.3"/>གྲུབ་རང་གཞན་བདེ་ལ་བཀོད། །རྒྱ་མཚོ་ནས་འབབ་གདྷའི་ཆུ། །བུ་མོས་བླངས་ནས་མི་གཙང་ཞབྲུད། །མེ་ལོང་བཞིན་ཤར་དྲི་མ་མེད། །བྱད་ཀྱི་བཀྲག་མདངས་འབར་གྱུར་པས། །ཀུན་གྱིས་སྲིད་སྤངས་དེ་ལ་<milestone unit="line" n="672.4"/>འཁོར། །དེ་དང་མི་འབྲལ་འགྲོགས་པར་སྨོན། །སངས་རྒྱས་དགོངས་པའི་རྒྱ་མཚོ་ནས། །བླ་མས་དབང་གི་ཆུ་བོ་རྫོགས། །རིག་མ་བུ་མོ་མཚན་ལྡན་ལ། །མི་གཙང་འཁྲུ་བས་བུ་ལ་སྤྱིན། །སྣོད་ལྡན་བུ་ལ་བདེ་བ་<milestone unit="line" n="672.5"/>རྒྱས། །ཐ་མལ་འདོད་ཆགས་དྲི་མ་དག །ཆགས་པ་ཉིད་ཀྱིས་གྲོལ་གྱུར་པ། །ཀུན་ཏུ་ལུས་ནི་བུ་ཆུང་འདྲ། །ཚེ་ནི་ཉི་ཟླ་དག་དང་མཉམ། །མི་རྣམས་བུད་མེད་ཀུན་ཡིད་འོང་། །མ་དང་མཁའ་འགྲོའི་འཁོར་གྱིས་<milestone unit="line" n="672.6"/>བསྐོར། །སྐུ་གསུམ་འབྲས་ཐོབ་མི་འབྲལ་ཞིང་། །མཁའ་སྤྱོད་གནས་སུ་འགྲོགས་པར་སྨོན། །བདེ་ཆེན་འདུ་འབྲལ་མེད་པ་ཡི། །ཀུན་བཟང་ཡབ་ཡུམ་སྲས་དང་བཅས། །དཀྱིལ་འཁོར་ཐམས་ཅད་འབྱིན་པར་<milestone unit="page" n="673"/><milestone unit="line" n="673.1"/>༄༅། །བྱེད། །མཐོང་ཡུལ་ཀུན་ཏུ་བཟང་མོ་ཉིད། །ཡུལ་ལྔ་ཆོས་དབྱིངས་གཞལ་ཡས་ཁང་། །ཡིད་ནི་ཀུན་ཏུ་བཟང་པོར་གནས། །ཡབ་ལྔ་ཡེ་ཤེས་ཆེན་པོར་གནས། །དབྱིངས་དང་ཡེ་ཤེས་དབྱེར་མེད་<milestone unit="line" n="673.2"/>པའི། །ཐབས་དང་ཤེས་རབ་འབྲེལ་པའི་རྒྱུད། །རྒྱུ་སྐྲུན་འདྲེས་པའི་ཐགས་བཏགས་པས། །ན་བཟས་གྲང་བ་སྐྱོབ་ཅིང་མཛེས། །ཐེག་ཆེན་དམ་ཆོས་བཅུད་ཟ་བ། །ལུས་ལ་དྲོད་འབར་ཕྱི་རོལ་བརྗིད། །སྡུག་བསྔལ་<milestone unit="line" n="673.3"/>ནད་སེལ་སྨན་འདྲའི་རྒྱུད། །བཅུད་ལེན་མདངས་བཟང་ཚེ་སྲོག་འཛིན། །དམ་ཆོས་སྨན་གྱིས་གཅོང་ནད་སེལ། །ལུས་གཞོན་ཚེ་ཡི་དངོས་གྲུབ་བརྙེས། །རྒྱ་མཚོ་ཆེ་ལས་ཆུ་རྒྱུན་འབབ། །འགྲོ་བ་རྣམས་ཀྱི་གསོས་གྱུར་<milestone unit="line" n="673.4"/>ནས། །སྐོམ་ནད་ཚད་པའི་གདུང་བ་བྲལ། །སླར་ཉིད་རྒྱ་མཚོ་ཉིད་དུ་ཐིམ། ཆོས་དབྱིང་རྒྱ་མཚོ་ཡེ་ཤེས་ཆུ། །འགྲོ་བའི་ལུས་ངག་ཡིད་བཀྲུས་ནས། །དུག་ལྔ་རྒྱལ་བའི་རིགས་ལྔར་སྨིན། །དུག་གསུམ་སྐུ་གསུམ་མཐོང་<milestone unit="line" n="673.5"/>འགྱུར་བ། །ཆོས་ཀྱི་དབྱིངས་ཀྱི༷་ངང་ན་བཞུགས། །གླང་པོ་རབ་འབོག་བཤད་པའི་རྒྱུད། །འགྲོ་བའི་དོན་དུ་ཁྱེད་རྣམས་ཟུང་། །དེ་སྐད་སྟོན་པས་གཏད་གྱུར་པས། །དེ་ནས་འཁོར་གྱི་ཚོགས་རྣམས་ཀྱིས། །མགྲིན་<milestone unit="line" n="673.6"/>གཅིག་སྨྲས་པ་འདི་གསུངས་སོ། །ཆོས་ཀྱི་དབྱིངས་ཀྱི་ཕོ་བྲང་ན། །ཆོས་སྐུ་དྲི་མ་མེད་པ་བཞུགས། །ཕྱག་རྒྱ་ཆེན་པོའི་རིག་འཛིན་གྱིས། །རྒྱལ་ཚབ་སྟོན་པར་ཞལ་གྱིས་བཞེས། །དེ་ལ་འདུད་པའི་བྱང་སེམས་<milestone unit="page" n="674"/><milestone unit="line" n="674.1"/>འཁོར། །ལོངས་སྐུའི་བསྟན་པ་རྒྱས་པར་འགྱུར། །འཛམ་གླིང་བྱེ་བ་ཕྲག་བརྒྱ་ན། །སྤྲུལ་སྐུ་ཐུབ་པ་དྲུག་རྣམས་བཞུགས། །ཚེ་ལ་དབང་ཐོབ་རིག་འཛིན་གྱིས། །རྒྱལ་ཚབ་སྟོན་པའི་རྒྱུད་བཟུང་ནས། །ཁམས་གསུམ་</p></div1>
        </body>
    </text>
</TEI.2>