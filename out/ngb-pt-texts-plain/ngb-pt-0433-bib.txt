{page}མེངརིངང་ང་དེཨེ་ཤི་ཨེ་་ང་ཨེ་༄༅། ། ད་ཕྱར། །གང་དུའང་ ག་པར་དཀའ་བ་ཡ། །གསང་བའ་དན་ན་གསལ་བ་འ བས། ། ་མཧ་ ན་ཏུ་རྟགས་པར་དཀའ། ། ་མཧ་རྙག་པ་བྲལ་བའ་དན། ། ་མཧ་ཀུན་གྱི་ཡུམ་ཡིན་པ། །ཨེ་མཧོ་དྲི་མེད་རྒྱུད་འདི་གསུངས། །རྡོ་རྗེ་ཞེས་པ་ཇི་ལྟ་བུ། །སེམས་དཔའ་ཞེས་པ་གང་གི་དོན། །ནམ་མཁའ་ཞེས་པ་ཇི་ལྟར་བརྗོད། །དེ་ཡི་མཐའ་མཉམ་ཇི་ལྟ་བུ། །རྒྱུད་ཅེས་ཇི་ལྟར་བརྗོད་པར་བྱ། །བདག་ཅག་རྣམས་ལ་བཤད་དུ་གསོལ། །ཞེས་ཞུས་སོ། །དེ་ནས་སེམས་དཔའ་རྡོ་རྗེས། རོལ་བ་རང་སྣང་གི་འཁོར་ལ་འདི་སྐད་ཅེས་བཀའ་་་རྗེཞེངཞི་ངངངངངངངསྙི་ངང་རྗེསྟེམིསྩལ་ཏ། །རྡ་ ་ ས་སུ་བསྟན་པ་ན། །རང་བ ན་རྟག་དང་མཐར་ཕྱན་པའ། །ཐུགས་ཀྱ་རག་པ་བསྟན་པ་ཉད། །རང་བྱུང་རག་པའ་ ང་པ་ཉད། །ཐམས་ཅད་འདུས་པའ་རྡ་ ་ ། ། 
་ཕྱེད་རྐྱེན་དང་བྲལ་བའི་ཕྱིར། །རང་བྱུང་རྡོ་རྗེ་སྙིང་པོར་གནས། །འདི་ནི་གནས་པ་གསུམ་ཡིན་ཏེ། །རྐྱེན་དང་བྲལ་བས་མི་སྣང་ངོ་། །ལྷུན་གྲུབ་རང་བྱུང་མི་ཕྱེད་པ། །བསྟན་པ་ཐུགས་ཀྱི་རྡོ་རྗེ་སྟེ། །དགུ་རུམ་སྦས་པ་ཐུགས་ཀྱི་གཏེར། །མ་ལུས་རྡོ་རྗེ་བྱིན་རླབས་པས། །ཡེ་ཤེས་སྣང་བ་ཕྱོགས་རིས་མེད། །མཐའ་བྲལ་ནམ་མཁའི་སྙིང་པོ་ལྟར། །གསལ་བ་དྲི་མའི་རྙོག་པ་མེད། །སྐྱེས་བུའི་ཐུགས་ཀྱི་དཀྱིལ་འཁོར་ཉིད། །རྒྱལ་བ་ཀུན་གྱི་ཐུགས་ཉིད་ནི། །ཐོག་མ་ཐ་མ་མེད་པ་ཡི། །རང་བྱུང་འདུ་འབྲལ་མེད་པ་ཉིད། །ཕྱོགས་བཅུ་མཐའ་དབུས་བྲལ་བ་ཡི། །ནམ་མཁའ་ཡངས་པའི་དཀྱིལ་འཁོར་ལྟར། །གནང་བཀག་མེད་པའི་རང་བཞིན་ཉིད། །མཐར་ཕྱིན་ཡེ་ཤེས་རྡོ་རྗེ་ཉིད། །མ་བཅོས་པ་དང་རྟོག་པ་དང་། །ཕྱོགས་བྲལ་མཉམ་པའི་སྙིང་པོ་སྟེ། །སངས་རྒྱས་དང་ནི་སེམས་ཅན་དང་། །ཕྱི་ནང་སྣོད་བཅུད་མ་ལུས་པ། །རང་བྱུང་སྙིང་པོར་གཅིག་པ་ཡི། །རང་བྱུང་ཡེ་ཤེས་མ་བཅོས་པའི། །འགྲོ་བའི་རྒྱུད་ལ་གནས་པ་སྟེ། །གནས་པ་དོན་གྱི་གཞི་ཞེས་བསྟན། །ལྷུན་གྲུབ་གསུམ་དུ་གནས་པ་ཉིད། །ཀུན་དང་འབྲེལ་བའི་ཐབས་ཆེན་པོ། །རྣ་བརྒྱུད་དགོངས་པས་བྱིན་རླབས་ནས། །ཐུགས་ཀྱི་དཀྱིལ་འཁོར་མངོན་བསྟན་ནས། ཁོརྐོས་བྱའི་ཆོས་རྣམས་ཐམས་ཅད་ཀུན། །མ་བཅོས་ཤེས་བྱ་ཉིད་དུ་གསལ། །གང་དུ་ཕྱོགས་རིས་མེད་པ་ཡི། །རང་བྱུང་རིག་པའི་སྙིང་པོ་ཉིད། 
།རང་བཞིན་༄༅། །མཚན་ཉིད་རོལ་པ་སྟེ། །ཕྱོགས་མེད་ནམ་མཁའི་རང་བཞིན་ལྟར། །ཀུན་འདུས་མེ་ལོང་གསལ་བར་བསྟན། །རིག་པའི་དོང་རྩེ་གསལ་བ་ཉིད། །ཕྱོགས་མེད་ཉི་མའི་སྙིང་པོ་ལྟར། །རང་བྱུང་རྫོགས་པའི་མ་བཅོས་པ། །གནས་ཉིད་རྟོགས་ཏེ་མཐར་ཕྱིན་པའོ། །འདི་ཉིད་ནམ་མཁའ་གསུམ་ཉིད་དེ། །སྣང་སྲིད་དང་ནི་ཀུན་བརྟགས་དང་། །མ་བཅོས་པ་ཞེས་བསྟན་པ་ཉིད། །སྣང་བ་དང་ནི་སྲིད་པ་དང་། །ཇི་སྙེད་མ་ལུས་ཐམས་ཅད་ནི། །རང་བྱུང་རིག་པ་མཁར་སྣང་སྟེ། ཁུ་རྐྱེན་འདས་པའི་རང་བྱུང་ཉིད། །ཁྱབ་ཅིང་མཚོན་པའི་ཡུལ་ལས་འདས། །རང་རང་ཞེན་པས་གང་བརྟགས་པའི། །བློ་དང་རྒྱུ་རྐྱེན་ལས་བྱུང་བ། །བསམ་དང་རྒྱུ་བའི་སྦྱོར་བ་ཅན། །རང་གི་བློ་ཡིས་སྤྱད་བརྟགས་པ། །འདི་དག་ཀུན་བརྟགས་ནམ་མཁར་བཤད། །རང་བཞིན་ཁྱབ་པའི་ཡུལ་ལས་འདས། །རང་བྱུང་རྟོགས་པས་ཚད་དང་བྲལ། །གང་དང་གང་གིས་མ་བཅོས་པ། །རྒྱུ་བའི་ཡུལ་དང་བྲལ་བ་སྟེ། །དྲན་རིག་ནམ་མཁའ་བལྟ་བྱ་སྟེ། །མ་བཅོས་གསལ་བའི་དབང་པོ་ལ། །རིག་པའི་དོང་ཚེ་རྟོགས་པར་གནས། །མཁའ་ལྟར་དྲི་མེད་མ་བཅོས་པ། །རྟོགས་པས་མི་གཟུང་ཡིད་དུ་ཁྱེར། །དུས་གསུམ་མ་བཅོས་ག་་མའི་དོན། །ཤེས་ནས་མ་བཅོས་སྙིང་པོའི་དོན། །རིག་པ་ཚད་བྲལ་འོད་དུ་འབར། །མ་བཅོས་རིག་པ་སྙིང་པོའི་སེམས། །སྒོ་གསུམ་བཅོས་པའི་བར་མ་ལུས། 
།རང་བཞིན་རྟོགས་པ་ཡེ་ཤེས་ཉིད། །མཐའ་དབུས་ཕྱོགས་རིས་མེད་པའི་དོན། །མ་ལུས་དོན་གྱི་སྙིང་པོ་འདི། །སངས་རྒྱས་སེམས་ཅན་གཉིས་མེད་པའི། །གདོད་ནས་སྙིང་པོར་འཁྱིལ་བའི་དབྱིངས། །བྱ་བསམ་བརྟག་པའི་ཡུལལས་འདས། །མཐའ་བྲལ་དབུ་མ་ཆེན་པོ་ལ། །དགག་དང་བསྒྲུབ་པའི་ཆོས་མེད་པས། །མ་ལུས་སྙིང་པོར་གསལ་རྟོགས་པས། །དོན་ལམ་རིན་ཆེན་དཔེ་བཞི་ལྟར། །ཕྱོགས་རིས་མེད་ཅིང་རྒྱ་མཉམ་པས། །ནམ་མཁའི་མཐའ་དང་མཉམ་པའོ། །གདོད་ནས་མཐའ་བྲལ་ཆེན་པོ་ལ། །དགོངས་པའི་ལུང་གིས་མཚམས་སྦྱར་ནས། །མཐའ་བྲལ་ནམ་མཁའི་དཀྱིལ་འཁོར་ལྟར། །མཐའ་དབུས་མེད་པའི་དེ་བཞིན་ཉིད། །རང་བྱུང་ཡེ་ཤེས་ཐོག་མཐའ་མེད། །རེ་དོགས་སྤངས་པས་རྒྱུ་བ་ཟད། །མ་ལུས་མ་འགགས་ཡེ་ཤེས་ནི། །ཕྱོགས་རིས་མེད་པར་ཤར་བའོ། །འདི་ལ་མཐའ་དབུས་མེད་པ་དང་། །ཕྱོགས་རིས་མེད་པར་བསམ་འདས་པས། །ནམ་མཁའི་མཐའ་དང་མཉམ་པ་སྟེ། །བསམ་མེད་ནམ་མཁའི་ཀློང་ཆེན་པོ། །རྒྱུད་ཅེས་བྱ་བ་རྒྱུན་དུ་གྲགས། །མ་བྲལ་སྙིང་པོ་བདེ་བའི་ཀློང་། །རང་བཞིན་ཡེ་ཤེས་མཉམ་ཉིད་ལ། །བར་ཆད་མེད་པའི་རྣལ་འབྱོར་དེ། །སྐུ་གསུང་དགོངས་པ་མཐའ་བྲལ་ཉིད། །ནམ་མཁའ་ལྷ་བུར་རྟག་ཏུ་གནས། །འདི་ལ་ཐམས་ཅད་ལྷུན་གྲུབ་པས། །སྣང་སྲིད་རྫོགས་པ་ཆེན་པོའི་རྒྱུད། །དེ་ལ་རྒྱུད་ཀྱི་སྙིང་པོའོ། །ཞེས་གསུངས་སོ། 
།ནམ་མཁའི་༄༅། །མཐའ་དང་མཉམ་པའི་རྒྱུད་ཆེན་པོ་ལས། །རྒྱུད་ཀྱི་མཚན་པའི་ལེའུ་སྟེ་ཉི་ཤུ་བརྒྱད་པའོ།། །།དེ་ནས་ཡང་རང་སྣང་རོལ་བའི་འཁོར་ཚོགས་ཀྱིས། །སེམས་དཔའ་རྡོ་རྗེ་ལ་འདི་སྐད་ཅེས་གསོལ་ཏོ། །ཀྱེ་མའོ་སེམས་དཔའ་རྡོ་རྗེ་ཁྱོད། །སངས་རྒྱས་ཀུན་གྱི་རང་བཞིན་ཏེ། །སྐུ་གསུང་ཐུགས་ནི་བསམ་མི་ཁྱབ། །མགོན་པོ་ཁྱོད་ལ་གསོལ་བ་ནི། །སྒྲོ་སྐུར་མེད་པར་ཇི་ལྟར་ལགས། །བཤད་པ་ཉིད་ཀྱང་ཇི་ལྟ་བུ། །དུས་ནི་ཇི་ལྟར་གཅིག་པ་ལགས། །འོག་མིན་གནས་ཀྱང་ཇི་ལྟ་བུ། །རང་བཞིན་དང་ནི་ལྟ་བ་དང་། །མངོན་དུ་གྱུར་པ་ཇི་ལྟ་བུ། །གླེང་གཞི་ཞེས་པ་ཇི་ལྟར་ལགས། །རྒྱལ་བ་སོ་སོར་སྣང་བ་དེ། །ཐ་དད་པ་ནི་མ་ཡིན་ནམ། །ཐུན་མོང་རྒྱུད་དང་ཁྱད་པར་ཅི། །རང་བྱུང་སྙིང་པོ་ལྷུན་གྲུབ་ལ། །སྒྲོ་དང་སྐུར་པ་ཀུན་བྲལ་བ། །མ་བཅོས་རིན་ཆེན་འཁོར་ལོའི་ཐུགས། །འོད་གསལ་སྙིང་པོ་འགྱུར་བ་མེད། །སྒྲོ་འདོགས་སྐུར་འདེབས་མཚན་མའི་ལམ། །གསང་བའི་ཐབས་ཀྱིས་བཅད་ནས་ནི། །གཞི་གཞག་རང་ལུགས་མ་བཅོས་པར། །སྙིང་པོ་རིག་པ་མངོན་དུ་བསྟན། །ཇི་ལྟར་ཆུ་ལ་ཆུ་གཞག་ལྟར། །བདེ་བར་གནས་པས་ཕ་རོལ་ཕྱིན། །སྙིང་པོ་གཅིགཏུཀུནརྫོགས་པས། །སྒྲོ་འདོགས་སྐུར་འདེབས་གདོད་ནས་མེད། །གང་གིས་གང་ལ་གང་དུས་སུ། །གང་བཤད་པ་ཉིདདེབཞིནཏེ། །མལུས་པཡི་དེ་བཞིན་ཉིད། །སྙིང་པོ་རང་བྱུང་རྫོགས་པའི་བདག 
།མ་ལུས་འཆང་བདག་སྙིང་པོ་སྟེ། །ལྷུན་རྫོགས་རྒྱལ་བ་ཀུན་གྱི་ངང་། །སྣ་ཚོགས་རང་སྣང་རིག་པའི་འཁོར། །རོལ་པ་འབུམ་ཕྲག་མཐའ་ལས་འདས། །རང་བྱུང་རིག་པ་ཀུན་འཆར་ལ། །ཐ་དད་སྟོན་འཁོར་ཁྱད་པར་མེད། །བསམ་གྱིས་མི་ཁྱབ་པ་ཡི་དུས། །སྔ་ཕྱི་མེད་པའི་དུས་གཅིག་སྟེ། །དུས་གཅིག་རྟོགས་པས་དུས་ཀུན་རྟོགས། །དུས་དང་རྟོག་པ་གཅིག་ཏུ་བསྟན། །རང་བྱུང་འོད་གསལ་འཁོར་ལོའི་ཐུགས། །སྒྲོ་སྐུར་དག་པའི་བདེ་ཆེན་པོ། །མཁའ་ལྟར་བསམ་པའི་ཡུལ་ལས་འདས། ཁུ་འབྲས་ལྷུན་རྫོགས་སྙིང་པོ་ལ། ཁསྟན་པ་མ་ལུས་ཀུན་འདུས་པས། །དུས་གཅིག་དགོངས་པ་མཁའ་ལྟར་བཤད། སྟོན་པ་གནས་འཁོར་དུས་བསྟན་པ། །རང་བྱུང་རོལ་པ་མཆོག་ཉིད་ལས། །རོ་དང་རྣམ་པ་ཇི་བཞིན་པས། །ཁྱད་པར་མེད་དེ་སྙིང་པོར་རྫོགས། །ཇི་སྙེད་པ་ཡི་ཆོས་རྣམས་ཀུན། །རིན་ཆེན་འོད་ལ་ཀུན་རྫོགས་པས། །གདོད་ནས་སྐྱེ་འགག་གནས་པ་མེད། །སྙིང་པོ་རྫོགས་པ་གཅིག་སྟེ་གནས། །གདོད་ནས་གཅིག་པའི་རང་བཞིན་ལ། །དུས་གསུམ་གཅིག་པར་མངོན་བསྟན་པས། །ཕྱོགས་བཅུ་མཐའ་དབུས་ཆོས་ཐམས་ཅད། །དུས་གཅིག་ཕྱོགས་རིས་མེད་པར་རྟོགས། །གང་དུ་ཞེན་པས་བརྟག་པ་ཡི། །བགྲངས་དང་བསྒོམ་དང་བརྟག་པ་དག །རང་རང་བརྟགས་པས་སྣང་བ་སྟེ། །དེ་དག་དུས་གཅིག་སྦྱོར་ཟད་དེ། །རེ་དོགས་ཆད་པའི་སྙིང་པོ་ཉིད། 
།མ་བགྲོད་རྟོགས་པས་༄༅། །ཕྱིན་པའི་གནས། །རིག་པའི་གནས་སུ་རྟོགས་པས་ཕྱིན། །མ་ལུས་རིག་པའི་འོག་མིན་གནས། །སངས་རྒྱས་ཀུན་གྱི་ཕོ་བྲང་ཉིད། །ཐིག་ལེ་སྟེང་འོག་ཕྱོགས་ཆ་མེད། །འོག་མིན་གནས་ཞེས་བརྗོད་པ་ཡིན། །རང་བྱུང་སྙིང་པོ་ཀུན་གྱི་རྒྱུ། །རྒྱུ་ལྔ་འབྲས་བུ་གསུམ་ལ་སོགས། །ཕྱོགས་བཅུ་ནམ་མཁའི་མཐར་ཐུག་པ། །འདི་ལ་འདུས་པའི་འཁོར་དུ་བཤད། །མ་ལུས་སྙིང་པོར་དག་པ་ལ། །དངོས་དང་བློ་ཡི་ཁྱད་པར་གྱིས། །རང་རང་ཕྱོགས་ཀྱིས་གང་བལྟས་པ། །འདི་ལ་འདས་པས་འཁོར་དུ་བཤད། །ཇི་ལྟར་གནས་པའི་དོན་དེ་ཉིད། །རྟོགས་ནས་འབྲས་བུ་ལྷུན་གྲུབ་པ། །ཇི་སྙེད་སངས་རྒྱས་ཐམས་ཅད་ཀྱང་། །འདི་ལས་འབྱུང་བས་སྟོན་པའོ། །དོན་དང་ཚིག་གི་གླེང་གཞི་ནི། །ཇི་སྙེད་སངས་རྒྱས་ཐམས་ཅད་དང་། །བཀའ་རྒྱུད་མ་ལུས་ཐམས་ཅད་ཀྱི། །གླེང་བརྗོད་ཀུན་གྱི་གཞི་ཡིན་པས། །མ་བཅོས་དོན་གྱི་གླེང་གཞི་ཡིན། །བཀའ་རྒྱུད་བརྗོད་བྱ་ཐམས་ཅད་ཀྱི། །འབྱུང་བའི་རྒྱུ་དང་གཞི་ཉིད་ནི། །ཕུན་སུམ་ཚོགས་པའི་བདག་ཉིད་དེ། །གླེང་བརྗོད་འབྱུང་ཕྱིར་གླེང་གཞི་ཉིད། །རང་བྱུང་སྙིང་པོ་འོད་གསལ་བ། །རིན་ཆེན་བསམ་པ་ལྷུན་གྲུབ་རྫོགས། །གླེང་བརྗོད་མ་ལུས་ཀུན་འཆར་བས། །གླེང་གཞི་ཀུན་གྱི་ངོ་བོར་བཤད། །སངས་རྒྱས་ཀུན་གྱིརངབཞིནཏེ། །མལུསའདུས་པའི་སྙིང་པོ་བས། །ཞིང་ཁམས་མཛད་པ་ཡེ་ཤེས་དག 
།གདུལ་བྱའི་བསམ་པའི་ཐ་དད་པས། །རིན་ཆེན་བཞི་དང་ཡོན་ཏན་ལྟར། །སོ་སོའི་ཁྱད་པར་གང་སྣང་བ། །ཐ་དད་སྣང་བ་ཡོད་མ་ཡིན། །མ་བཅོས་སྙིང་པོ་ཉིད་ལ་རྫོགས། །རང་བྱུང་རོལ་པ་རང་སྣང་ལ། ཁུ་འབྲས་ཞེན་པ་མི་གནས་པས། །རང་སྣང་ཕུན་སུམ་ཚོགས་པར་བཤད། །སྙིང་པོ་འོད་ལྟར་རྫོགས་པ་ཡིན། ཁུ་འབྲས་ཞེན་པའི་ཐ་དད་དག །རང་བཞིན་བསམ་པ་ཕྱིན་ཅི་ལོག །དེ་དག་གང་ལྟར་ཅི་སྣང་བ། །ཁྱད་པར་རིག་པ་རང་སྣང་ཡིན། །ཞེས་གསུངས་སོ། །ནམ་མཁའི་མཐའ་དང་མཉམ་པའི་རྒྱུད་ཆེན་པོ་ལས་གླེང་གཞི་བཤད་པའི་ལེའུ་སྟེ་ཉི་ཤུ་དགུ་པའོ།། །།དེ་ནས་ཡང་རང་སྣང་རོལ་བའི་འཁོར་ཚོགས་ཀྱིས། སེམས་དཔའ་རྡོ་རྗེ་ལ་འདི་སྐད་ཅེས་གསོལ་ཏོ། །དུས་གསུམ་རྒྱལ་བ་ཐམས་ཅད་ཀྱི། །སྐུ་གསུང་ཐུགས་ཀྱི་གཏེར་གྱི་དབྱིག །རིག་པའི་བསྟན་པ་རྫོགས་པའི་བདག །མ་བཅོས་རོལ་པར་ཤར་བ་ཉིད། །གཞི་ཉིད་ཅི་ཕྱིར་བཤད་པ་སྟེ། །འཇུག་པའི་ལམ་ཚུལ་ཇི་ལྟ་བུ། །འབྲས་བུའི་ཚུལ་ནི་ཇི་ལྟར་གནས། །བདག་ཅག་རྣམས་ལ་ལེགས་པར་གསུངས། །ཞེས་ཞུས་སོ། །དེ་ནས་སེམས་དཔའ་རྡོ་རྗེས་འདི་སྐད་ཅེས་བཀའ་སྩལ་ཏོ། །འདུས་པའི་ཚོགས་ཆེན་ད་ཉོན་ཅིག །གནས་དང་རྟོགས་པར་བསྟན་པ་ཉིད། །མ་བཅོས་སེམས་ཀྱིརངབཞིན ནི། །རིག པའོད་གསལ་སྟོང་པ་ཉིད། །སངས་རྒྱས་སེམས་ཅན་གཉིས་མེད་དེ། 
།མ་རིག་ཡེ་ཤེས་ཐ་དད་༄༅། །མེད། །རང་བྱུང་རིག་པའི་སྙིང་པོ་ཉིད། །འོད་གསལ་ལྷུན་རྫོགས་རིན་ཆེན་ལ། །རང་སྣང་རོལ་པའི་འོད་འཆར་བ། །ཕྱོགས་མེད་འདོད་པ་ཀུན་གཞི་སྟེ། །མ་བཅོས་ག་་མའི་རང་བཞིན་ནི། །རིག་པའི་འོད་གསལ་སྟོང་པ་ཉིད། །ཕྱོགས་རིས་བྲལ་བའི་སྙིང་པོ་སྟེ། །དབྱེ་ཞིང་ཐ་དད་ཆོས་དང་བྲལ། །མཐའ་བྲལ་ནམ་མཁའ་རང་བཞིན་ལྟར། །རང་བྱུང་རིག་པ་མུ་མཐའ་མེད། །ནམ་མཁའི་མཐའ་དང་མཉམ་སྦྱོར་བ། །སངས་རྒྱས་སེམས་ཅན་ཀུན་གྱི་གནས། །ནམ་མཁའ་ལྟ་བུར་ཀུན་ལ་ཁྱབ། །མ་ལུས་ཀུན་གྱི་སྙིང་པོ་སྟེ། །གསང་བའི་རང་བཞིན་མཐའ་དབུས་མེད། །རང་བྱུང་དྲི་མེད་སྙིང་པོ་ལྟར། །གཞི་གཞག་རང་ལུགས་གསལ་བའི་འོད། །ཕྱོགས་ཆ་མེད་པར་གསལ་བར་འཕྲོ། །མ་ལུས་དོན་གྱི་སྙིང་པོ་ལ། །བརྡ་དང་ཐ་སྙད་བྱིན་རླབས་ཀྱིས། །མ་ལུས་རིག་པའི་སྙིང་པོར་བསྟིམ། །དེ་ཉིད་སྟོང་པའི་སྙིང་པོ་སྟེ། །རང་བྱུང་བདེ་བའི་བྱིན་རླབས་ཅན། །བདེ་བ་ཆེན་པོའི་སྙིང་པོ་འདི། །སྤྱི་གཙུག་གསལ་བའི་ཡོན་ཏན་ལྟར། །མ་བཙལ་ཡོན་ཏན་ལྷུན་རྫོགས་ཀྱང་། །ཐབས་དང་རྣ་བརྒྱུད་གཏེར་ཆད་པས། །རང་ལ་རྫོགས་ཀྱང་མཐོང་བ་མེད། །གནས་པ་དོན་གྱི་གཞི་རྫོགས་ཀྱང་། །རིག་པའི་ཚད་མ་མ་སྐྱེས་ཤིང་། །རྟོགས་པ་དོན་གྱི་གཞི་མེད་ན། །འཁོར་བའི་ལམ་ལྟར་ཐར་མི་འགྱུར། །རང་བྱུང་གསལ་བའི་སྙིང་པོ་འདི། །མ་ལུས་ཁྱབ་པར་གནས་གྱུར་པ། 
།རྣ་བརྒྱུད་དགོངས་པས་བྱིན་རླབས་ཤིང་། །རིག་པའི་ཚད་མས་དོན་མཐོང་ན། །ལུང་དང་རིག་པ་ལ་སོགས་པ། །བརྡ་དང་ཐ་སྙད་རྣམས་མི་དགོས། །རང་གི་མཚན་ཉིད་མ་རྟོགས་ན། །སྦྱི་ཡི་མཚན་ཉིད་ལ་ཞེན་པ། །ཉམས་དང་བྲལ་བའི་རྣ་བརྒྱུད་ལྟར། །རེ་དོགས་ཆད་པར་ག་ལ་འགྱུར། །དྲི་མེད་སྙིང་པོའི་དོན་རྟོགས་ནས། །ལྷུན་གྲུབ་ཕྱོགས་རིས་མེད་པར་གསལ། །མ་བཅོས་རང་གཞག་མཐར་ཕྱིན་པ། །རྟོགས་པ་དོན་གྱི་གཞི་ཞེས་བཤད། །མ་ལུས་འབྱུང་ཞིང་འདུ་བའི་ཕྱིར། །གཞི་ཉིད་ལེགས་པར་བཤད་པ་ཡིན། །ལམ་གྱི་རང་བཞིན་བསྟན་པ་ནི། །དོན་དང་ཚིག་གིས་ཕྱེ་བ་སྟེ། །བསྟན་བྱ་དོན་གྱི་སྙིང་པོ་ཉིད། །རང་བྱུང་མི་འགྱུར་ཚད་མ་སྟེ། །ཚད་མ་ཀུན་གྱི་སྙིང་པོ་ཉིད། །ངོ་བོ་ལ་སོགས་བརྒྱད་ཀྱི་དོན། །མ་བཅོས་རང་བྱུང་སྙིང་པོ་ནི། །རང་བཞིན་གཅིག་ཏུ་གནས་པ་སྟེ། །རྣམ་པ་ཅིས་ཀྱང་ངོས་གཟུང་མེད། །མཚན་ཉིད་ཡེ་ཤེས་གསལ་བ་སྟེ། །ངོ་བོ་མི་འགྱུར་དེ་བཞིན་ཉིད། །སྐྱེ་དང་བལྟོས་པའི་རྒྱུ་མེད་པས། །མ་སྐྱེས་འཇིག་པ་ག་ལ་ཡོད། །རིན་ཆེན་ཡོན་ཏན་ཇི་བཞིན་དུ། །ཡོངས་རྫོགས་གསལ་བྱེད་ཚུལ་གྱིས་གནས། །སྐྱེས་པའི་རྐྱེན་དང་བགྲོད་པ་དང་། །སྨིན་དང་གྲུབ་དང་འཇིག་པ་དང་། །རྟགས་དང་ཐ་དད་རྐྱེན་བྲལ་བས། ཁུ་རྐྱེན་རྡོ་རྗེ་ཉིད་ལ་རྫོགས། །རྒྱ་མཚོ་འདུ་བའི་སྙིང་པོ་ལྟར། །བསྡུ་དང་གནས་དང་འབྱུང་བ་དང་། 
།རྫོགས་པའི་དོན་ཉིད་གང་ཡིན་༄༅། །པ། །དེ་ཉིད་ངེས་པའི་ཚིག་ཏུ་བཤད། །གཞི་དང་ལམ་དང་འབྲས་བུ་དང་། །གནས་སྐབས་སོ་སོ་གང་ཡིན་པ། །མཚོན་པ་དཔེ་ཡི་ཚུལ་ཡིན་པས། །གང་ལྷར་སྦྱར་བ་དེ་དག་ཉིད། །རང་བྱུང་སྙིང་པོའི་མཚན་ཉིད་ནི། །ཅི་ཡང་ཡིན་ནོ་རྣམ་ཀུན་བཅས། །སྤོང་ལེན་དགག་བསྒྲུབ་ལ་སོགས་པའི། །ཕྱོགས་མཚམས་ངེས་པའི་ཆོས་མ་ཡིན། །རང་བྱུང་སྙིང་པོ་ཚད་བྲལ་ཡང་། །དག་པའི་ཚད་དང་གསལ་བའི་ཚད། །རོལ་པ་ཕྲ་བ་ཁྱབ་པའི་ཚད། །ཚད་མེད་པ་ཉིད་ཚད་ཡིན་ནོ། །ཐབས་ཆེན་བྱ་བྲལ་མཁའ་ཁྱབ་སེམས། །ཐབས་དང་གཞི་དང་འབྲས་བུ་སྟེ། །རིག་པ་རྟོགས་པ་ཡེ་ཤེས་ཉིད། །བྱ་བྲལ་རྫོགས་པའི་ལུང་ཡིན་ནོ། །དོན་ལམ་མཚོན་པའི་ཉམས་མྱོང་སྟེ། །རྙོག་དང་འབྱེད་དང་དྭངས་པ་སྟེ། །དུས་གསུམ་ཉིད་དུ་བསྟན་པ་ཡིན། །ཚོགས་དང་ནམ་མཁའ་རྡོ་རྗེ་དང་། །འགྲོ་འདུལ་ཐབས་སུ་བཤད་པ་ཉིད། །འབྱེད་དང་གྲོལ་དང་འབྱིན་པ་ཉིད། །མོས་དང་རྟོགས་དང་གདེང་དུ་གྱུར། །བརྗོད་དང་རྟོགས་དང་གོམས་པ་ཉིད། །བརྗོད་དང་རིག་པ་ཆོས་ཉིད་སྒྲ། །བརྡ་དང་གྲོལ་དང་གར་གཞག་པ། །དེ་ཉིད་བདེ་བ་ཆེན་པོའི་སེམས། །རང་རིག་རྙོག་པ་བྲལ་བའི་སེམས། །མཐའ་དབུས་རེ་དོགས་ཞེན་པ་མེད། །གང་ལྟར་གང་ཡང་འགྲོ་འོང་མེད། །མ་བགྲོད་རྟོགས་པས་དུས་གཅིག་ས། །ཕྱོགས་རིས་མེད་པར་རྟོགས་པའི་སེམས། 
།མ་བཅོས་དོན་ལ་འཇུག་པས་ལམ། །ཚིག་ལམ་རྐྱེན་གྱིས་མ་མཚོན་ན། །དགུ་རུམ་སྦས་པའི་དོན་མི་གསལ། །བརྡ་དང་དགོངས་པའི་གཏན་ཚིགས་ལ། །རྣ་བརྒྱུད་དོན་དང་འབྲེལ་བའི་ཚིག །མ་ལུས་ངེས་པའི་དོན་དུ་མཚོན། །དེ་དག་ཚིག་ལམ་དོན་ཡིན་ནོ། །བགྲོད་དང་བསྐྱེད་དང་སྨིན་པའི་ཆོས། །བཙལ་དང་བསྒྲུབས་པའི་འབྲས་བུ་མིན། །སྐྱེ་དང་འཇིག་པའི་འབྲས་བུ་ཡིན། །ཐོབ་བྱ་གཞན་ལྡན་འབྲས་བུ་སྨིན། །རང་བྱུང་ལྷུན་རྫོགས་འབྲས་བུ་ནི། །རང་ཉིད་རོལ་པ་མཐའ་ཡས་ལས། །ཉིད་ལས་གཞན་པའི་ཐོབ་བྱ་མེད། །རིན་ཆེན་ཡོངས་རྫོགས་ཡོན་ཏན་ལྟར། །རང་སྣང་ཆེ་བ་རྒྱུན་མི་འཆད། །ཅེས་གསུངས་སོ། །ནམ་མཁའི་མཐའ་དང་མཉམ་པའི་རྒྱུད་ཆེན་པོ་ལས། །རང་བྱུང་ཡེ་ཤེས་རང་ཤར་བཤད་པའི་ལེའུ་སྟེ་སུམ་ཅུ་པའོ།། །།དེ་ནས་ཡང་རིག་པ་རང་སྣང་རོལ་པའི་འཁོར་ཚོགས་ཀྱིས། །སེམས་དཔའ་རྡོ་རྗེ་ལ་འདི་སྐད་ཅེས་གསོལ་ཏོ། །སངས་རྒྱས་ཀུན་གྱི་སྙིང་པོ་ཆེ། །འཁོར་ལོ་དགོངས་་པ་ཀློང་བརྡལ་ཇི་ལྟར་ལགས། །མན་ངག་ཞལ་ཆེམས་ཇི་ལྟར་སྤྲུགས། །སེལ་མེད་ཀློང་དགུ་ཇི་ལྟར་ལགས། །རང་བྱུང་རོལ་པ་རང་ཤར་བ། །མཁའ་ལ་གཟའ་སྐར་ཇི་ལྟར་བཀྲམ། །མཁའ་ཁྱབ་སེམས་ལུང་སྤྱི་དོན་ལྔ། །དེ་དག་ཇི་ལྟར་བརྗོད་པ་ཡིན། །ཕུན་སུམ་ཚོགས་པ་ཇི་ལྷར་བཤད། །བདག་ཅག་རྣམས་ལ་བཤད་དུ་གསོལ། །ཞེས་གསོལ་ཏོ། 
།དེ་ནས་བཅོམ་ལྡན་འདས་སེམས་༄༅། །དཔའ་རྡོ་རྗེས་འདི་སྐད་ཅེས་བཀའ་སྩལ་ཏོ། །འདུས་པའི་ཚོགས་ཆེན་ད་ཉོན་ཅིག །ཇི་ལྟར་སྣང་བའི་ཆོས་རྣམས་དང་། །རིག་པ་དྲན་རྟོག་སྣ་ཚོགས་དང་། །རྒྱལ་བ་ཀུན་གྱི་དགོངས་པ་ཉིད། །ཐ་དད་མེད་པའི་བྱང་ཆུབ་སེམས། །མ་ལུས་ཆོས་རྣམས་རང་བཞིན་ནི། །མ་བཅོས་བྱང་ཆུབ་སེམས་ལས་ཤར། །མ་ལུས་ཆོས་ཀུན་སྙིང་པོ་སྟེ། །ཕྱོགས་རིས་མེད་པ་ནམ་མཁའི་ཀློང་། །རང་བཞིན་ཀློང་བརྡལ་ཕྱོགས་རིས་མེད། །མ་བཅོས་དོན་གྱི་སྙིང་པོ་ལ། །ཇི་བཞིན་རིག་པའི་ཚད་མ་ཡིན། །མ་ལུས་ཆུ་དང་ཆུ་བུར་དང་། །རྒྱ་མཚོའི་རྦ་རླབས་རི་མོ་ལྟར། །ཇི་ལྟར་སྣང་ཡང་རང་ལ་ཐུག །སྣ་ཚོགས་བྱུང་ཡང་ཉིད་དུ་གྲོལ། །ཕྱོགས་སུ་མེད་པར་གང་རྟོགས་པ། །རྟོགས་པ་ཀློང་བརྡལ་ཕྱོགས་རིས་མེད། །རྟོགས་པ་བར་ཆད་མེད་པ་ཡིས། །ཕྱོགས་མེད་ནམ་མཁའི་རང་བཞིན་ལ། །ཕྱོགས་ཀྱི་རྟེན་དང་གཡོགས་མེད་ལྟར། །སྣ་ཚོགས་བྱེ་བྲག་ཆ་ཤས་དང་། །དུས་གསུམ་ལྟོས་པ་བྲལ་བའི་ཡིད། །ཆུ་ཀླུང་ལྟ་བུར་གཅིག་ཏུ་གསལ། །མ་ལུས་འདུས་པའི་སྙིང་པོ་བས། །གཅིག་ཉིད་ཀུན་གྱི་རང་བཞིན་པས། །དགོངས་པ་ཀློང་བརྡལ་བཤད་པའོ། །ཐབས་ཆེན་མ་བཅོས་གསང་བའི་དོན། །གང་ཟག་བློ་ཡི་ཁྱད་པར་ཉིད། །འཕྲུལ་ཚོགས་སྒྲ་ཡིས་གང་བརྟགས་ནས། །བྱ་བ་སྔོན་དུ་བྱ་བ་ཀུན། །རིམ་པ་ཆོ་ག་ཀུན་བྱས་ནས། །མོས་དང་བློ་ཡི་རིམ་པ་བཞིན། 
།བཅོས་མའི་རྣལ་མའི་འབྱོར་བ་ཉིད། །རྣ་བརྒྱུད་གསང་བའི་གདམས་པ་བཞིན། །གནས་པ་རྟོག་ནས་བསྟན་ཕྱིར་སྦྱིན། །མ་ཧྭ་དེ་བའི་གདམས་པ་བཞིན། །རིགས་ལས་རྟོགས་བཞིན་དུ་མིན། །ཇི་སྙེད་བརྡ་དོན་དགྲོལ་བ་ཀུན། །འཁོར་བ་རང་སར་གྲོལ་བའི་ཕྱིར། །གང་དུའང་བསྟན་ཡང་དེ་ཉིད་ཡིན། །མན་ངག་ཞལ་ཆེམས་སྤྲུགས་པ་སྟེ། །ཀློང་དགུ་བསྟན་པ་སྦྱི་ཡི་ལུང་། །བསྟན་པ་ཀློང་པ་དགུའི་ངོ་བོ་ནི། །ལྟ་བ་ཕྱོགས་རིས་མེད་པའི་ཀློང་། །སྤྱོད་པ་སྣང་བཀག་མེད་པའི་རྒྱན། །མ་བཀོད་རོལ་པའི་དཀྱིལ་འཁོར་ཉིད། །བཀུར་ཐོབ་མེད་པ་རྫོགས་པའི་ཀློང་། །བསྲུང་བྲལ་རིག་པའི་དམ་ཚིག་ཉིད། །བྱ་བཙལ་བྲལ་བའི་འཕྲིན་ལས་ཀློང་། །སྦྱང་བགྲོད་མེད་པའི་ས་དང་ལམ། །སྒྲིབ་པ་མེད་པའི་ཡེ་ཤེས་ལ། །ལྷུན་གྲུབ་འབྲས་བུ་རང་བཞིན་གསལ། །རྫོགས་ཆེན་བསྟན་པ་མ་ལུས་པའི། །བཀའ་རྒྱུད་སྤྱི་ཡི་ལྡེ་མིག་སྟེ། །དེ་ཉིད་བྱང་ཆུབ་སེམས་སུ་འདུས། །ཇི་སྙེད་གང་དང་གང་གསལ་བ། །དེ་དག་འདི་རུ་རྫོགས་པར་བསྟན། །འདི་ནི་རིན་ཆེན་ཀློང་དགུས་ཏེ། །རྫོགས་ཆེན་བཀའ་བརྒྱུད་ཐམས་ཅད་ཀྱི། །བསྡུས་པའི་དོན་དུ་བསྟན་པ་ཡིན། །གཞན་ཡང་མ་བཅོས་སྙིང་པོ་ཉིད། །མ་ལུས་རྫོགས་པའི་རིན་པོ་ཆེ། །སྟོང་ཉིད་སྙིང་པོར་ཀུན་འདུས་ལ། །རྣམ་པའིརངབཞིནབསམམིཁྱབ། །གཞི་དང་ལམ་དང་འབྲས་བུ་དང་། །སྐུ་དང་གསུང་ཐུགས་རིན་པོ་ཆེ། །དཀྱིལ་འཁོར་ཐིག་ལེ་ཆེ་བ་རྣམས། 
།ཇི་༄༅། །སྙེད་རྣམ་གྲངས་སྤྲོས་པ་རྣམས། །བརྗོད་དང་བསྟན་པའི་རྣམ་གྲངས་ཀུན། །མ་འདྲེས་ཡོངས་རྫོགས་སྙིང་པོ་སྟེ། །སྟོང་ཉིད་མ་བཅོས་སྙིང་པོ་ལས། །རིག་པ་སྣ་ཚོགས་རང་ཤར་བ། །སྟོང་ཉིད་ནམ་མཁའི་ཀློང་ཆེན་ལས། །མཁའ་ལ་གཟའ་སྐར་བཀྲམ་པ་བཞིན། །རྫོགས་ཆེན་བཀའ་རྒྱུད་མ་ལུས་པ། །བསྟན་པ་ཆད་པའི་ཡན་ལག་ཡིན། །བསྟན་པ་སེམས་ཉིད་རིན་པོ་ཆེ། །མ་ལུས་འབྱུང་བའི་རྒྱུ་ཉིད་ནི། །མ་བཅོས་སེམས་ཉིད་རང་བཞིན་དང་། །རིག་པ་སེམས་ཀྱི་ངོ་བོ་དང་། །ཐུགས་རྗེ་བརྡལ་བའི་ངོ་བོ་ཉིད། །མ་བཅོས་སེམས་ཀྱི་རང་བཞིན་ནི། །སྐྱེ་མེད་ཆོས་སྐུའི་མཚན་ཉིད་ནི། །ངོ་བོ་མཚན་ཉིད་ལྷུན་གྲུབ་བ། །གཉིས་མེད་ལོངས་སྤྱོད་རྫོགས་པའི་སྐུ། །ཐུགས་རྗེ་རྣམ་པ་ལྷུན་གྲུབ་པ། །སྤྲུལ་སྐུ་ཕྱོགས་རིས་མེད་པར་སར། །དེ་ཉིད་རྒྱུ་དང་འབྲེལ་བ་དང་། །འབྲས་བུ་རིམ་པ་མ་ཡིན་པར། །དེ་དག་འཆད་པའི་སྟོན་པ་དང་། །རྨད་བྱུང་ཕོ་བྲང་གནས་ཉིད་དང་། །རིམ་པར་འདུས་པའི་འཁོར་ཚོགས་དང་། །བསྟན་པ་བཤད་པའི་དུས་དང་ནི། །མ་ནོར་སྡུད་པར་འཛིན་པ་དང་། །བསྟན་པའི་ཁྱད་པར་འཚམ་པ་བཞིན། །རང་བྱུང་ཕུན་སུམ་ཚོགས་པ་སྟེ། །རྣམ་པ་བཅོ་བརྒྱད་བསྟན་པ་ཉིད། །རིག་པ་རང་སྣང་རོལ་པ་ཡིན། །དེ་དག་ཕུན་སུམ་ཚོགས་པས་བཤད། །ལུང་གི་སྤྱི་ཉིད་ཡིན་པའི་ཕྱིར། །སྤྱི་དོན་ལྔ་ཡིས་བཤད་པ་ནི། 
།ལོ་རྒྱུས་དོན་དང་རྩ་བ་དང་། །ཡོ་གའི་དོན་དང་དགོས་ཆེད་དང་། །ཚིག་གི་དོན་དང་བསྟན་པའོ། །སྟོན་པ་ཆོས་སྐུའི་རང་བཞིན་ཉིད། །དུས་གསུམ་རྒྱལ་བའི་དགོངས་པའི་རྒྱུད། །ཉིད་ལ་ཉིད་སྣང་དོན་དེ་ཉིད། །བྱིན་གྱིས་བརླབས་ཀྱིས་བཤད་པ་ཡིན། །དགོངས་པས་བཤད་པའི་དོན་ད་ལ། །ཏིང་འཛིན་རིག་པའི་གདེང་གི་གོ །རང་བཞག་མ་བཅོས་དོན་གྱི་ཚིག །རང་གི་ངོ་བོས་བཤད་པའོ། །དམན་པ་སྐལ་ཞན་གང་ཟག་ལ། །རྣ་བརྒྱུད་གསང་བའི་འཕྲུལ་ཚིག་གིས། །འགྲེལ་བརྗོད་བརྡ་ཡི་ཚིག་གིས་བསྟན། །བརྗོད་པའི་ཚིག་གིས་བཤད་པ་ཡིན། །ཇི་སྙེད་ཆོས་རྣམས་ཐམས་ཅད་ཀུན། །མ་ལུས་འདུས་པའི་སྙིང་པོ་ཉིད། །གཅིག་ཉིད་ཀུན་གྱི་རང་བཞིན་ཏེ། །ལྷག་མ་མེད་པར་ཡོངས་སུ་རྫོགས། །རྒྱ་མཚོ་འདུས་པའི་སྙིང་པོ་ལྟར། །ཐེག་པའི་ཁྱད་པར་ཐམས་ཅད་ཀུན། །འདི་ལས་འབྱུང་ཞིང་འདིར་འདུས་པས། །སེམས་ཉིད་རྫོགས་པའི་ཐེག་པ་ཡིན། །མ་བཅོས་སེམས་ཀྱི་རང་བཞིན་ལ། །བརྡ་དང་ཐ་སྙད་ཀུན་འདས་ཀྱང་། །དེ་ཉིད་ངེས་པར་རྟོགས་བྱའི་ཕྱིར། །རྫོགས་ཆེན་བསྟན་པ་བཀོད་པ་ཡིན། །དེ་དག་ཚིག་གི་ལྡེ་མིག་གིས། །རིན་ཆེན་མཛོད་ཀྱི་སྒོ་ཕྱེ་ལ། །མ་ནོར་དོན་དེ་བསྟན་པའི་ཕྱིར། །ཚིག་གི་དོན་ནི་བཀོད་པ་ཡིན། །མ་ནོར་དོན་གྱི་སྙིང་པོ་ཉིད། །རྣ་བརྒྱུད་འཕྲུལ་གྱི་ལྡེ་མིག་འདི། །མ་ལུས་ཀུན་གྱི་གསང་བ་སྟེ། །དགུ་རུམ་སྦས་པའི་གཏེར་ཡིན་པས། 
།སྐལ་ངན་ལས་ཀྱི་༄༅། །བསྒྲིབས་པ་ལ། །མ་ནོར་སེམས་ཀྱི་གཏེར་བསྟན་པས། །སྦྲེལ་མ་གཡང་དུ་འགྲིལ་བ་བཞིན། །ལྷུང་ནས་ཐར་པའི་རིགས་དང་བྲལ། །ཞེས་གསུངས་སོ། །ནམ་མཁའི་མཐའ་དང་མཉམ་པའི་རྒྱུད་ཆེན་པོ་ལས། བཤད་པ་ལྡེ་མིག་གི་ལེའུ་སྟེ་སོ་གཅིག་པའོ།། །།དེ་ནས་ཡང་སེམས་དཔའ་རྡོ་རྗེ་དམ་པ་ལ། །འདུས་པའི་ཚོགས་ཀྱིས་འདི་སྐད་ཅེས་གསོལ་ཏོ། །དུས་གསུམ་རྒྱལ་བ་ཐམས་ཅད་ཀྱིས། །གསང་བའི་འཁོར་ལོ་རིག་པའི་གཏེར། །མ་ལུས་རང་སྣང་འཁོར་ལོར་སྒྲོགས། །མགོན་པོ་ཁྱོད་ལ་གསོལ་བ་ནི། །ངོ་བོ་ཉིད་ནི་ཇི་ལྟར་ལགས། །དེ་དག་རྐྱེན་དུ་ཇི་ལྟར་འགྱུར། །མཚོན་པའི་ཐབས་སུ་གང་ཞིག་འགྱུར། །ལམ་གྱི་ངོ་བོ་ཇི་ལྟ་བུ། །དཔེ་ཡིས་མཚོན་པར་ཇི་ལྟར་རུང་། །བདག་ཅག་རྣམས་ལ་བཤད་དུ་གསོལ། །ཞེས་གསོལ་ཏོ། །དེ་ནས་སེམས་དཔའ་རྡོ་རྗེས་འདི་སྐད་ཅེས་བཀའ་སྩལ་ཏོ། །འདུས་པའི་ཚོགས་ནི་ད་ཉོན་ཅིག །བྱང་ཆུབ་སེམས་དཔའི་ངོ་བོ་ནི། །མ་ལུས་འདུས་པའི་སྙིང་པོ་སྟེ། །རོ་གཅིག་རྣམ་པ་བརྗོད་ལས་འདས། །མ་འཕྲོས་ཉི་ཟླའི་དཀྱིལ་འཁོར་ལྟར། །སྣ་ཚོགས་རང་གི་དོན་ལ་རྫོགས། །སྒྲོ་འདོགས་སྐུར་འདེབས་གདོད་ནས་སྟོང་། །མ་ལུས་རྡོ་རྗེའི་སྙིང་པོ་སྟེ། །དེ་ཉིད་ལྷུན་གྲུབ་གསུམ་ཡི་ངང་། །མ་བཅོས་སྐུ་གསུམ་ལྷུན་གྱིས་གྲུབ། །རིན་ཆེན་འབར་བའི་གླིང་བཞིན་དུ། 
།མཐོང་དང་མ་མཐོང་འགྱུར་མེད་ལྟར། །གསང་བའི་རང་བཞིན་འགྱུར་བ་མེད། །བློ་དང་རྒྱུ་རྐྱེན་བྱེད་པ་པོ། །གདོད་ནས་མེད་པས་ལྷུནགྱིས་གྲུབ། །མ་ལུས་རིག་པ་སྙིང་པོའི་གསུང་། །ཐམས་ཅད་སྒྲལ་བ་ཉིད་ཀྱི་སྒྲ། །མ་ལུས་ཆོས་ཀུན་རང་བཞིན་ནི། །རང་བཞིན་གནས་པའི་ངོ་བོར་རྫོགས། །གང་དུ་རྐྱེན་བཤད་པ་ཉིད་ནི། །ཕྱི་དང་ནང་གི་མཐར་ཕྱིན་རྐྱེན། །ཡོན་ཏན་ཀུན་ལྡན་བླ་མ་ཉིད། །གསལ་བར་བྱེད་པའི་རྐྱེན་ཡིན་ཏེ། །དེ་དག་བྲལ་བའི་གང་ཟག་ནི། །རྣ་བརྒྱུད་བྲལ་བའི་གཏེར་བཞིན་ནོ། །རང་གནས་ག་་མའི་རྐྱེན་མེད་ན། །གཏེར་ཁྱིམ་སྟོང་པར་ཞུགས་པར་ལྟར། །ནམ་མཁའི་མཐའ་ཐུག་བར་དུ་ནི། །ཐར་པའི་སྙིང་པོ་དོན་དང་བྲལ། །གང་ལ་གང་གི་ཐབས་བསྟན་པས། །སྣང་སྲིད་ཞི་ལྟར་སྣང་བ་ཀུན། །གསལ་བའི་མེ་ལོང་ཉིད་འགྱུར་ཏེ། །གང་ལ་བལྟས་ཀྱང་དེ་ཉིད་མཐོང་། །ཐབས་དང་ལྡན་པའི་རྣལ་འབྱོར་ལ། །སྣང་སྲིད་སྒྲོན་མར་རང་འཆར་ཏེ། །བརྡ་དང་བྲལ་བའི་རྣལ་འབྱོར་ལ། །ཡེ་ཤེས་འཆར་ནུབ་མེད་པར་གནས། །རང་རྐྱེན་རང་ལ་གྲོལ་བ་ནི། །ཆུ་ཡི་གཉེར་མ་ལྟ་བུ་སྟེ། །མ་ལུས་སྣང་ཡང་རོ་གཅིག་པས། །དབང་པོའི་ཁྱད་པར་ཇི་བཞིན་དུ། །གསལ་བྱེད་ཐབས་དང་མི་ལྡན་ན། །འདུ་བ་འཁྲུགས་པའི་སྐྱེས་བུ་ལྟར། །བདག་ཉིད་སྡུག་བསྔལ་ཐར་མི་འགྱུར། །བརྒྱུད་དང་མངོན་སུམ་ཁྱད་པར་གྱིས། །བཅོམ་མའི་རྣལ་མའི་སྒོ་ནས་བསྟན། 
།འཕེན་པ་དང་པོའི་དུས་ན་༄༅། །རྟོགས། །འཕེན་པ་གསུམ་ཡང་ཤེས་པར་བྱ། །བྱ་བ་བཏང་བའི་དུ་ཉིད་དང་། །རྫོགས་པ་ཐུགས་ཕྲད་པ་ཉིད་དང་། །དབང་པོ་ཐུགས་ཕྲད་འབར་བ་དང་། །རྨད་བྱུང་སྐུ་གསུམ་ལས་རྫོགས་པ། །མངོན་དུ་གསལ་བའི་ཐབས་ཆེན་ཡིན། །ཐེག་པའི་ཁྱད་པར་ལས་བྱུང་བའི། །བཅོས་མས་མཚོན་པ་གང་ཡང་རུང་། །མ་རྟོགས་བཅོས་པའི་ཐབས་བསྟན་ལ། །རྟོགས་པས་རོལ་པ་རང་སྣང་ཉིད། །ཇི་སྙེད་བཅོས་མའང་གསུམ་ཉིད་དེ། །རྟོགས་པས་རྟོག་པ་བཅོས་པ་དང་། །ཡེ་ཤེས་སྒྱུ་མས་བཅོས་པ་དང་། །བདེ་ཆེན་སྒྱུ་མས་བཅོས་པའོ། །ཐབས་སྦྱོར་བཅོས་མའི་སྒོ་དག་ནི། །ལྔ་གཉིས་གསུམ་གྱིས་ཚུལ་བསྟན་པ། །ཕྱི་ནང་གནས་པའི་མར་མེ་ནི། །བསྟན་ནས་ཁྱབ་པའི་རྣལ་འབྱོར་ཏེ། །ཡུལ་སེམས་བྲལ་བའི་དེ་བཞིན་ཉིད། །རང་ལ་ཉམས་དང་རྗེས་མཐུན་པའི། །དངོས་པོ་གང་ལ་གསལ་སྐྱེ་བ། །དམིགས་པ་སྤོང་བའི་མན་ངག་སྟེ། །རང་བྱུང་སྟོང་པའི་ཀློང་དུ་གྲོལ། །སྤྱོད་ལམ་གང་ལ་གང་རིག་པ། །ཕྱི་ནང་འདྲེས་པའི་རྣལ་འབྱོར་ཏེ། །མ་བཅོས་སོ་མར་གང་གཞག་པ། །མི་གཡོ་བརྟན་པའི་རྣལ་འབྱོར་གནས། །རང་བྱུང་སྙན་པའི་མ་བརྗོད་སྒྲ། །རང་ལ་མཉན་པས་རང་གིས་ཐོས། །དུས་གསུམ་རིག་པ་བརྟན་གྱུར་ནས། །ཐ་མ་སྙིང་པོའི་ངང་དུ་གྲོལ། །དང་པོ་ཕྱོགས་རིས་མེད་པ་ལ། །དབང་པོ་བསྒྲིམས་པས་གང་བལྟས་པ། །མ་མཐོང་རྡོ་རྗེ་སྙིང་པོ་ཉིད། 
།འདུ་འཕྲོ་མེད་པའི་དབྱིངས་ལ་གནས། །རྣམ་པར་གཡེང་བའི་གང་ཟག་ལ། །རིག་པ་བསྒྲིམས་པའི་མན་ངག་བསྟན། །རྩེ་གཅིག་གོམས་པར་བརྟན་གྱུར་ན། །རང་བྱུང་གློད་པས་གྲོལ་བར་འགྱུར། །ཉམས་ཀྱི་རིག་པ་གར་སྐྱེས་པ། །མྱོང་དང་སྣང་དང་འདྲེས་པ་དང་། །རིག་པ་རྫོགས་པ་མི་གཡོ་བ། །མི་འདའ་ཕྱག་རྒྱའི་མན་ངག་ཡིན། །དང་པོ་སྐྱེས་ནས་ཉམས་སུ་མྱོང་། །གོམས་པས་དེ་ཉིད་རྟོགས་ཞེན་ལོག །མ་བཙལ་ལྷུག་པའི་ངང་དུ་གནས། །བདེ་བ་ཆེན་པོ་བག་ཆད་མེད། །རྒྱུ་བ་ནང་དུ་བཅད་པ་ཡིས། །རྟོགས་སྤྱོད་མེད་པ་ཡེ་ཤེས་ཉིད། །གོམ་པས་ཕྱི་ནང་མེད་པ་ཡི། །རང་བྱུང་བདེ་བ་གསལ་བར་འགྱུར། །དབང་པོ་ཐོག་མེད་མན་ངག་གི། རྟེན་ནམ་བརྟེན་མེད་བཙལ་མེད་པའི། །དབང་པོ་ཕྱོགས་མེད་གསལ་བར་གནས། །མ་བསམ་བཞག་པས་གྲོལ་བར་འགྱུར། ། །བཙལ་བྲལ་ཟིན་དང་མ་ཟིན་པར། །རང་བྱུང་རིག་པ་ཤེས་པ་ནི། །དུས་ཚོད་འཛིན་པའི་མན་ངག་སྟེ། དེ་ཉིད་མ་ཡེངས་གསལ་བར་གནས། །མི་གཡོ་ཆུ་ཡི་རང་བཞིན་ལ། །དབང་པོ་དལ་བར་ཡན་གཞག་པས། །ལྟེང་ཆུ་ལྟ་བུའི་མན་ངག་སྟེ། །མ་བཙལ་རིག་པ་དབྱིངས་ལས་གྲོལ། །ཐིག་ལེ་ཤུམ་ལས་བརྟེན་པ་གཉིས། །ཕྱི་ནང་རྟེན་དང་བྲལ་བ་ཡིས། །མ་ལུས་ཤེས་ཤིང་བརྡ་ཕྲད་ནས། །འབབ་ཆུའམ་མརམེཇིབཞིནནོ། །མབཅོས་རིག་པ་དོན་གྱི་ལམ། །མ་ལུས་རོ་གཅིག་སྙིང་པོ་ལྟར། 
།མ་ལུས་ཏིང་འཛིན་༄༅། །འབུམ་ཕྲག་ཡས། །དྲན་རྟོག་མ་ལུས་གཅིག་ཏུ་འཁྱིལ། །མ་ལུས་བདེ་ཆེན་སྙིང་པོ་བས། །དབང་པོ་ཡན་གཞག་ཡེ་ཤེས་གསལ། །ཐིག་ལེ་ཆེན་པོར་ཀུན་འདུས་པས། །མི་བགྲོད་མི་སྦྱོང་རྟོགས་པས་ཕྱིན། །རྟོགས་པས་མ་བཅོས་སངས་རྒྱས་ས། །ལམ་གྱི་དཔེ་བདུན་ཡན་ལག་གིས། །དེ་ལྟར་ཕྱོགས་རིས་མེད་པ་དང་། །ཏིང་འཛིན་མ་བསྒོམས་གསལ་བ་དང་། །དེ་དག་ཡོན་ཏན་ལྷུན་རྫོགས་དང་། །དེ་དག་བརྟན་པའི་གདེང་ཉིད་དང་། །རྟོགས་པས་མ་བགྲོད་ཕྱིན་པ་དང་། །ཐམས་ཅད་མ་འདྲེས་ཡོངས་རྫོགས་པས། །མཐའ་བྲལ་གཅིག་ཏུ་གནས་པ་སྟེ། །བདུན་གྱི་ལམ་ཉིད་དཔེ་ཉིད་བསྟན་པ་ཡིན། །ཞེས་གསུངས་སོ། །ནམ་མཁའི་མཐའ་དང་མཉམ་པའི་རྒྱུད་ཆེན་པོ་ལས། །རིན་ཆེན་གཟུང་ཞིང་བརྟེན་པའི་ལེའུ་སྟེ་སོ་གཉིས་པའོ།། །།དེ་ནས་ཡང་སེམས་དཔའ་རྡོ་རྗེ་ལ། །རང་སྣང་རོལ་པའི་ཚོགས་ཀྱིས་འདི་སྐད་ཅེས་གསོལ་ཏོ། །རང་བྱུང་ཉི་མ་འོད་ཀྱི་བདག །རང་བྱུང་ལྷུན་རྫོགས་རིན་པོ་ཆེ། །ཐབས་མཁས་ཐུགས་རྗེ་བསམ་མི་ཁྱབ། །མགོན་པོ་ཁྱོད་ལ་གསོལ་བ་ནི། །ཐིག་ལེ་ཟླུམ་པོ་ཇི་ལྟར་ལགས། །ཉོན་མོངས་ལམ་ཞེས་ཇི་ལྟར་རིགས། །མཛོད་དགུ་ཞེས་ནི་ཇི་ལྟར་བགྱི། །བདག་ལ་ལེགས་པར་བསྟན་དུ་གསོལ། །ཞེས་གསོལ་ཏོ། །འདུས་པའི་ཚོགས་ཆེན་ད་ཉོན་ཅིག །ཐིག་ལེ་མ་འཕྲོས་ཟླུམ་པོའི་དོན། 
།དེ་ཉིད་གསུམ་དུ་བསྟན་པ་སྟེ། །མ་བཅོས་ཁྱབ་པའི་ཐིབ་ལེ་དང་། །མཆོན་མ་བརྔ་ཡི་ཐིག་ལེ་དང་། །རྟོག་པ་དོན་གྱི་ཐིག་ལེ་ཉིད། །སྙིང་པོ་ངང་ལ་ཁྱད་པར་མེད། །གདོད་ནས་སྙིང་པོ་རང་བཞིན་གཅིག །མ་བཅོས་ཐིག་ལེ་རྫོགས་པ་སྙོད། །རིབ་པ་ཁོང་སྟོང་ནང་ཏྣ་གརྣོས། །ཇི་ལྕེརྡོ་ཆོས་སྣམས་མ་།ལུས་པ། །དེ་་ལས་བྱུང་ཞིང་དེར་འདུས་པས། །ཕྱོགས་རིས་མེད་པར་བརྡལ་བ་ཉིད། །བཟླུམས་དང་ཆ་ཤས་མེད་པ་དང་། །ཁོང་སྟོང་པ་དང་ཀུན་ཇོརྗོལ་ངང་།། །འཕྲོ་སྒོང་རྔོས་ཐིརྨི་སྦྲེག་ལེ་ལྕེ་། །ནམ་མ།ཁའ་རྒྱས་པའི་མཐའ་བཞིན་དུ། །མ་ལུས་ཁྱབ་པ་ཆེན་པོར་གནས། །མ་ལུས་གནས་པའི་སྙིང་པོའི་དོན། །སྒྲོ་སྐུར་འདས་པའི་ཚད་མ་ནི། །སངས་རྒྱས་ཀུན་བི་་བསྐྱུ་འིང་པས ། ངབ་་རམ་་ས་ཐོའི་ཛོན་ངེ་སྙིད། །མཆོན་མ་རྗོ་ཡི་ཐིག་ལེ་ཡིས། །ཐམས་ཅད་རང་རྒྱུང་སྙིང་པོར་མཚོན། །རཏྣ་མཎྜལ་ཟླུམ་པོ་ལ། །དང་པོ་ཁོང་ཆོས་ཉིད་དེ། །རྩ་བ་མེད་པའི་སྙིང་པོར་རྗོ་༄ན།། །དེ་་༷ས་འོད་ད་།སྒོང༄་འབྲོསྐྲུ་པ། །དསྐྱིརྨི་།ཁེཇོ་འདོད་པ།་ལྔ་རྣརྨིས་དརྔོ་། །ཆགས་སྡང་སྣ་ཚོགས་གང་་ལྡན་་པ། །ཐ་མ་མེད་པའི་ཐོག་མར་ལྡོག །རྩ་བ་དང་བྲལ་རྩེ་མོ་ཉིད། །རང་གི་ངོ་བོ་དེ་བཞིན་ཏེ། །སྙིང་པོལྗོ་རྡེན་ཀླས་དབྱེ་ཐེ་་མེརྡེ། །སྣང་སྲིད་ཐིག་ལེ་དེར་ཆུད་པས། །ཐིག་ལེ་ཆེན་པོར་རྒྱས་བཏབ་པའོ། །མཚོན་པ བརྡཡིཐིག་ལེ་སྟེ། །རིག་པའི་ཚད་མའང་སྙིང་པོ་འདི། 
།བསྐལ་པའི་སྲིད་པ་འཁྲུགས་གྱུར་༄༅། །ཀྱང་། །དམན་པར་རིགས་མིན་གང་ཟག་ལ། །རྣ་བརྒྱུད་གསང་བ་བསྟན་བྱས་ན། །བར་མཚམས་མེད་པའི་མགྱོགས་འགྲོ་ལྟར། །ན་རག་རྡོ་རྗེ་གནས་སུ་ལྷུང་། །སྐལ་ལྡན་ལས་ཀྱིས་འཕྲད་པ་ལ། །ཐབས་དང་གསང་བའི་དོན་ཤུགས་ཀྱིས། །གསལ་བའི་འོད་དང་རིན་ཆེན་ལྟར། །སྣང་སྲིད་བདེ་བ་ཆེན་པོར་སྦར། །རེ་དོགས་གཉིས་ཀྱི་ཡུལ་ལས་འདས། །བགྲོད་རྩོལ་རྒྱུ་འབྲས་ལམ་དང་བྲལ། །རྟོགས་པའི་ཐིག་ལེ་ཀུན་ཆུབ་པས། །སྙིང་པོ་དོན་ལ་གྲུ་ཟུར་བ་དང་། །ཕྱོགས་མཚམས་རིགས་བཅད་ཡུལ་ལས་འདས། །ཇི་སྙེད་དྲན་རིག་མྱོང་ཚོར་ཆོས། །རང་བྱུང་རང་གྲོལ་རང་ཞི་བ། །རྒྱ་མཚོ་ཆེན་པོ་ཆུ་བུར་ལྟར། །མ་བཙལ་རང་བྱུང་ཕ་རོལ་ཕྱིན། །སངས་རྒྱས་སེམས་ཅན་གཉིས་མེད་པས། །འདོད་སེམས་བགྲོད་རྩོལ་མེད་པར་གནས། །འདི་ན་སྙིང་པོའི་ལམ་ཡིན་པས། །བཙལ་བ་མེད་པར་དོན་ཀུན་རྫོགས། །ཀུན་གྱིས་སྤངས་བའི་ཆགས་སྡང་ལྔ། །བཅིངས་ཤིང་སྡུག་བསྔལ་ངན་འགྲོའི་ལམ། །རེག་པས་སྡུག་བསྔལ་སྐྱེ་བའི་དགུ། །ཐུན་མོང་ཀུན་ལ་གྲགས་པ་ཉིད། །རྣ་བརྒྱུད་བར་ཆད་མེད་པ་ཡི། །རིན་ཆེན་ཐུགས་ཀྱི་བདུད་རྩི་ཡིས། །སྐལ་ལྡན་གང་ལ་དེས་ཕོག་ན། །རིན་ཆེན་འབར་བའི་གླིང་མཐོང་ལྟར། །ཕྱིན་ཆད་ཉོན་མོངས་གང་བྱུང་བ། །མ་བཅོས་སྙིང་པོའི་ངང་དུ་མཐོང་། །མ་ལུས་སྙིང་པོ་སྟོང་ཉིད་ལ། །དང་པོ་དེ་ལས་བྱུང་བ་དང་། 
།དེ་ལྟར་དེ་ལ་གནས་པ་དང་། །ཐ་མ་དེ་ཉིད་རང་གྲོལ་བ། །ཉོན་མོངས་སྙིང་པོ་ལམ་དུ་གསུངས། །གང་དུ་མ་བཅོས་སྙིང་པོའི་དོན། །འདོད་པ་འབྱུང་དག་དོན་རྫོགས་ཤིང་། །ཟད་པ་མེད་པས་གཏེར་མཛོད་དེ། །གདུལ་བྱ་གྲངས་ལ་དགའ་བ་ལ། །ཆེ་བའི་ཡོན་ཏན་དགུར་བསྟན་ཏེ། །ཀློང་དགུས་རྟོགས་པའི་ཡུལ་དུ་བསྟན། །ཆེ་བའི་ཡོན་ཏན་བསམ་ཡས་པས། །མཛོད་ཀྱིས་གྲངས་ལ་མཐར་ཐུག་མེད། །རིག་པའི་སྙིང་པོ་གཅིག་ཏུ་འཁྱིལ། །ཞེས་གསུངས་སོ། །ནམ་མཁའི་མཐའ་དང་མཉམ་པའི་རྒྱུད་ཆེན་པོ་ལས། མཛོད་དགུ་རིན་ཆེན་གཏེར་བཤད་པའི་ལེའུ་སྟེ་སོ་གསུམ་པའོ།། །།དེ་ནས་ཡང་སེམས་དཔའ་རྡོ་རྗེ་དམ་པ་ལ། རང་སྣང་རིག་པའི་འཁོར་ཚོགས་ཀྱིས་འདི་སྐད་ཅེས་གསོལ་ཏོ། །རོལ་པའི་འཁོར་ལོ་གསུམ་གྱི་བདག །འདོད་པའི་དོན་འབྱུང་ཕྱོགས་རིས་མེད། །རྨད་བྱུང་སྐུ་གསུང་ཐུགས་ཀྱི་མཆོག །མགོན་པོ་ཁྱོད་ལ་གསོལ་བ་ནི། །རིན་ཆེན་དབྱིག་ནི་ཇི་ལྟར་ལགས། །གདོད་ནས་སྙིང་པོར་གཅིག་པ་ལ། །བླ་མ་མན་ངག་ཅི་ཞིག་ལ། །དེ་ཡི་བརྟག་པ་དགོས་ཆེད་ཅི། །སྙིང་པོ་རང་བཞིན་དཔེ་བྲལ་ལ། །དཔེ་ཡིས་མཚོན་དུ་ཇི་ལྟར་ལགས། །རེ་དོགས་མེད་པའི་རང་བཞིན་ལ། །སྐལ་མེད་ལྟུང་བ་ཇི་ལྟར་ལགས། །བདག་ཅག་རྣམས་ལ་བཤད་དུ་གསོལ། །ཞེས་གསོལ་ཏོ། །དེ་ནས་སེམས་དཔའ་རྡོ་རྗེས་འདི་སྐད་ཅེས་གསུངས་སོ། 
།འདུས་པ་ཆེན་པོ་ད་ཉོན་༄༅། །ཅིག །རང་བྱུང་སེམས་ཉིད་རིན་པོ་ཆེ། །རྒྱུ་རྐྱེན་འདས་པའི་སྙིང་པོ་ལ། །མ་ལུས་ཡོན་ཏན་ལྷུན་གྲུབ་པས། །རང་སེམས་རིན་ཆེན་དབྱིག་ཅིག་བརྗོད། །རིན་ཆེན་གཟི་འཕྲོག་ཁོག་སེང་ལྟར། །སྐལ་དང་མོས་པའི་ཁྱད་པར་གྱིས། །སྣ་ཚོགས་བར་མེད་ཤུགས་ཀྱིས་འགྲུབ། །རིག་པ་རང་སྣང་ཡོན་ཏན་ནོ། །རིགས་དྲུག་མ་ལུས་ཐམས་ཅད་ལ། །རོ་ཡི་ཚུལ་དུ་ཁྱབ་གནས་ཀྱང་། །མ་རྟོགས་རྣམ་པའི་རྗེས་འབྲངས་ལྟར། །གནས་པ་གསུམ་གྱི་རང་བཞིན་ལ། །སྐལ་མེད་འཕྲུལ་ཚིག་མི་ལྡན་པས། །སྡུག་བསྔལ་འཁོར་བའི་ངོ་བོར་སྨིན། །དེ་ཉིད་སྙིང་པོར་བསྟན་པའི་ཕྱིར། །རྣ་བརྒྱུད་ཡོན་ཏན་ཀུན་ལྡན་པའི། །བླ་མ་སློབ་དཔོན་དམ་པ་བརྟེན། །དམ་པའི་རང་བཞིན་མི་ལྡན་ཞིང་། །བསྐལ་པ་འཁྲུགས་པར་དོན་བྱས་ཀྱང་། །ལོང་བས་རིགས་ངན་གྲོལ་བའི་ཕྱིར། །རྒྱལ་སར་གཞག་བཞིན་མི་འགྲུབ་པས། །བླ་མ་དམན་དང་དམ་པ་ཉིད། །མ་ནོར་བརྟག་པ་ཤིན་ཏུ་གཅེས། །དམ་པ་མ་ཡིན་གང་བརྟེན་པས། །ལྡོངས་པས་ལམ་སྣ་དྲངས་པ་ལྟར། །ལྟུང་ཞིང་ཐར་པའི་རིགས་དང་བྲལ། །རང་བྱུང་སྙིང་པོ་ཐམས་ཅད་དོན། །ཕྱོགས་དང་རིས་ཀྱི་མི་མཚོན་ཡང་། །དམན་པའི་ཚིག་གིས་དྲངས་པའི་ཕྱིར། །མཚོན་པ་དཔེ་ཡི་ཚུལ་གྱིས་བསྟན། །བྱང་ཆུབ་སེམས་ཀྱིརངབཞིནནི། །ཕྱོགསརིས་མེད་པར་རང་སྣང་བས། །མ་བཅོས་རྟོགས་པའི་རྣལ་འབྱོར་ལ། 
།རེ་དོགས་འཇིགས་པ་མི་གནས་ཀྱང་། །མ་རྟོགས་འཁྲུལ་བའི་གང་ཟག་ལ། །ཞེན་པའི་བསྒྲིབས་གཡོགས་རགས་པ་ཡིས། །ཆུ་དང་ནོར་བུ་འཕྲད་པའམ། །འབྲས་དང་ཐག་པས་འཁྲུལ་པ་ལྟར། །མ་གྲུབ་དོན་ལ་ཞེན་པ་ཡིས། །ལོག་པར་སྤྱོད་པ་ལྟུང་བར་འགྱུར། །ཞེས་གསུངས་སོ། །ནམ་མཁའི་མཐའ་དང་མཉམ་པའི་རྒྱུད་ཆེན་པོ་ལས། །རིག་པ་མཚོན་པའི་དཔེ་དོན་བཤད་པའི་ལེའུ་སྟེ་སུམ་ཅུ་བཞི་པའོ།། །།དེ་ནས་སེམས་དཔའ་རྡོ་རྗེ་ལ། རང་སྣང་རོལ་བའི་འཁོར་ཚོགས་ཀྱིས་འདི་སྐད་ཅེས་གསོལ་ཏོ། །རྒྱལ་བ་ཀུན་གྱི་གཏེར་འཛིན་པས། །གསང་བའི་འཁོར་ལོ་འབར་བའི་སྐུ། །བྱམས་མགོན་ལྷུན་གྲུབ་བྱ་བཙལ་མེད། །མགོན་པོ་ཁྱོད་ལ་གསོལ་བ་ནི། །བླ་མ་ཉིད་ལ་དམིགས་པ་ཅི། །ཐབས་དེ་གང་གིས་རྟོགས་པར་འགྱུར། །གསོལ་གདབ་གནང་བའི་དུས་ཚོད་ཅི། །མི་ལྡན་སྐྱོན་ཡོན་གང་ལས་འབྱུང་། །མགོན་པོས་བདག་ལ་བཤད་དུ་གསོལ། །ཞེས་གསོལ་ཏོ། །དེ་ནས་དེ་བཞིན་གཤེགས་པ་ཐམས་ཅད་ཀྱི་རང་བཞིན་གྱི་བྱིན་གྱིས་བརླབས་ཀྱིས། སེམས་དཔའ་རྡོ་རྗེས་འདི་སྐད་ཅེས་བཀའ་སྩལ་ཏོ། །འདུས་པའི་ཚོགས་ཆེན་ད་ཉོན་ཅིག །དུས་གསུམ་རྒྱལ་བ་ཐམས་ཅད་ཀྱི། །དགོངས་པའི་གཏེར་འཆང་རྡོ་རྗེ་འཛིན། །མ་ལུས་དོན་དུ་གཉེར་གཟིགས་པ། །འདོད་པའི་དོན་ཀུན་རྫོགས་པའི་བདག །ཡོན་ཏན་ཀུན་ལྡན་བླ་མ་ལ། 
།རྟག་ཏུ་ཡིད་ཀྱིས་དམིགས་པ་༄༅། །དག །ལས་དང་ཉོན་མོངས་ལྟ་བ་དང་། ཁྲེས་བྱའི་སྒྲིབ་པ་ཇི་སྙེད་པ། །བླ་མ་རིན་ཆེན་གནང་བ་དེས། །གཟིགས་པས་མུན་པ་སེལ་བ་དང་། །མགྱོགས་པས་སྣང་བས་རྒྱས་པར་ཁེབས། །བསྐལ་པའི་མཐའ་མ་རབ་སྦྱངས་ཤིང་། །ཕ་མ་བུ་དང་བྲན་དང་སྐྲུན། །ནོར་བུ་ས་གཞི་གྲུ་ཡི་སེམས། །འབབ་ཆུ་དགེ་སློང་རྒྱ་ཆེའི་དོན། །སྔོན་དུ་བྱ་བ་ཀུན་བྱས་ཤིང་། །ལུས་དང་སྲོག་དང་ཆུང་མ་དང་། །རིན་ཆེན་བདུན་གྱིས་མཉེས་བྱས་ལ། །སྙིང་པོ་མན་ངག་འཇུག་པའི་ཚེ། །སྦྱང་བའི་ཆོ་ག་རྒྱ་ཆེར་བྱ། །དང་པོར་སྒོ་བརྒྱད་ལྡན་པའི་ཁྲི། །མཛེས་ཤིང་འཇམ་པའི་སྟེང་བཞུགས་ལ། །མཎྜལ་རིན་ཆེན་བདུན་ལས་བྱས། །རིན་ཆེན་སིལ་མའི་མེ་ཏོག་ཅན། །དགུ་འམ་བདུན་ནམ་ལྔ་ཕུལ་ནས། །ཚོགས་ཀྱི་རྡོ་རྗེ་མཁའ་འགྲོའི་ཚོགས། །མཉེས་ནས་རིན་ཆེན་སྦུབས་བཅས་ཏེ། །ལུས་སེམས་གུས་པས་མེ་ཏོག་དག །ཕུལ་ཏེ་གསོལ་བ་གདབ་པར་བྱ། །བླ་མ་སངས་རྒྱས་དེ་ཡིས་ཀྱང་། །ཞེན་ཆགས་ཐ་མལ་སེམས་སྤངས་ནས། །སྙིང་རྗེའི་བསམ་པས་གནང་བ་སྤྱིན། །ཕུལ་ཏེ་གསོལ་བ་གདབ་པར་བྱ། །བླ་མ་སངས་རྒྱས་དེ་ཡིས་ཀྱང་། །ཞེན་ཆགས་ཐ་མལ་སེམས་སྤངས་ནས། །སྙིང་རྗེའི་བསམ་པས་གནང་བ་སྦྱིན། །དམ་ཚིག་དབང་བསྐུར་ཆོ་ག་སྤྱད། །དེ་ནས་ཐ་མལ་ཞེན་པ་བཟློག །རང་རང་ཞེན་པ་བསལ་བའི་ཕྱིར། །རྣ་བརྒྱུད་སྦུབས་ཀྱི་བྱིན་གྱིས་བརླབས། 
།དང་པོར་ཆུ་གཟར་ཐིག་པ་ཡིས། །འཇིག་རྟེན་རྟག་པའི་ཞེན་པ་བཟློག །ཉམས་མྱོང་གནད་དང་མི་གཙང་བས། །ཞེན་ཆགས་ཅན་གྱི་འདུ་ཤེས་བཟློག །སྙིང་པོ་མེད་པའི་མན་ངག་གིས། །སྣང་བ་བཟློག་པའི་ཆོ་ག་བྱ། །དེ་ལྟར་ལྟ་བའི་ཤེས་རབ་དག །སྟོང་པའི་ཀློང་དུ་དབུགས་ཕྱུང་སྟེ། །བདག་གཞན་འདུ་ཤེས་ཀུན་བྲལ་བའི། །སྤྲོས་པ་ཀུན་བྲལ་བསམ་གཏན་བྱ། །ཐ་མལ་ཞེན་པ་བཅད་པ་ཡི། །རང་སྣང་ཕྱག་རྒྱས་གང་བ་ཡིན། །རང་སེམས་ཆུ་ཡི་ལྗུ་བ་ལྟར། །ཡེ་ཤེས་ཕྱག་རྒྱས་གདབ་པར་བྱ། །རིན་ཆེན་སྦྱངས་པའི་ཆོ་ག་ལྟར། །གདོད་ནས་རང་སྣང་ཕྱག་རྒྱ་ཉིད། །གླིང་བཞི་རྒྱལ་པོ་དམིགས་སྤྲད་ལྟར། །གཞན་ལས་མ་ཡིན་རང་སྣང་ཉིད། །རིན་ཆེན་འབར་བའི་ཁོང་སེང་དུ། །པདྨའི་སྙིང་པོ་ཁ་སྦྱོར་བཞི། །ཐིག་ལེ་སྟུ༷་དང་བ༷་གྱིས་བརྒྱན། །ཐབས་ཀྱིས་ལམ་གསུམ་རྐྱེན་བཅས་པས། །ཉི་མས་བཅ་ལ་ཕོག་པ་ལྟར། །ཐིག་ལེ་བབ་ཀྱིས་གང་བྱས་པས། །ཐིག་ལེའི་རྟགས་ནི་འབྱུང་བར་འགྱུར། །རང་བརྒྱུད་ཡེ་ཤེས་སྣང་བར་བསྣུབས། །དེ་ཉིད་བདེ་བ་ཆེན་པོར་སྨིན། །དེ་ཉིད་མཐའ་བྲལ་ཆེན་པོར་བསྟན། །ཕྱི་དང་ནང་དང་སེམས་ཉིད་ཀྱིས། །འཕེན་པ་དང་ནི་སྡུད་པ་དང་། །གནས་དང་བསྟན་དང་སྦྱང་བ་དང་། །བརྟག་དང་བགྲང་དང་ནམ་མཁར་འཕང་། །རྒྱུ་བ་རླུད་གི་མན་ངག་གིས། །མཆོག་དང་དམན་པ་ལ་སོགས་པའི། །ནུས་པ་བསྟན་པས་ངེས་འགྲུབ་སྟེ། 
།འབྲེལ་དང་བར་༄༅། །ཆད་བསལ་བ་དང་། །མཐར་ཕྱིན་མཆོ་ག་རྒྱས་པར་བྱ། །གང་ལ་གང་གིས་འདུལ་བ་ཡི། །གང་དེ་དེ་ཉིད་བསྟན་པའི་ཕྱིར། །གང་དུ་ཤེས་རབ་འདི་འོང་བ། །སངས་རྒྱས་ཀུན་གྱི་གཞལ་ཡས་ཁང་། །ཐབས་ཀྱིས་དགའ་མགུར་བློ་བསྒྱུར་ཏེ། །བསྙེན་པ་ནུས་ལྡན་ཚད་རྫོགས་ནས། །ཨ་ཉིད་རྒྱས་པར་ཟླ་རྒྱས་བཞིན། །དེ་ནས་པ་ཉིད་རྒྱས་པ་ནི། །དེ་ཉིད་ར་ཡི་རྐྱེན་ཡིན་པས། །ཐ་མལ་ཞེན་པ་ས་ཡིས་གསལ། །ཛ་ཧུ༷་བ༷་ཧོའི་སྦྱོར་བ་ཡིས། །འཕེན་དང་སྡུད་པའི་རྟགས་འབྱུང་སྟེ། །སྣང་བ་རིམ་ནས་རིམ་བསྡུས་ཏེ། །འཕེན་པ་ཟད་པའི་སྐབས་ཉིད་དམ། །སྡུད་པ་ཧུ༷་གས་མངོན་པར་ཤེས། ཁྱབ་པའི་ཨ་ཡིས་གང་བ་དང་། །མ་ལུས་སྣང་བ་བསྒྱུར་སྣང་ན། །ཁ་དོག་འགྱུར་དང་མི་བསྟན་ནས། །རྟེན་མེད་ཨ་ལ་གནས་པར་བྱ། །མ་ལུས་བདེ་ཆེན་མི་རྟོག་པ། །མི་གནས་སྟོང་པའི་མྱ་ངན་འདས། །དེ་ནས་མ་བཅོས་སྟོབས་ཀྱིས་འཇུག །ཕྱོགས་རིས་མེད་པའི་མངོན་ཤེས་བརྟེན། །རྒྱུ་བ་དྭངས་པའི་ཆོ་ག་བྱ། ཤེས་པ་ནམ་མཁའི་དབྱིངས་སུ་བསྲེ། །རྙོག་པ་བྲལ་བའི་རྒྱུན་གྱིས་འཇུག །ཐམས་ཅད་མ་བཅོས་སྙིང་པོ་ལ། །འཁོར་དང་མྱ་ངན་འདས་མེད་དོ། །ཐིག་ལེ་ཆེན་པོའི་རང་བཞིན་ཡང་། །ཐབས་དང་བྲལ་བའི་རྒྱལ་པོ་ལྟར། །རྣ་བརྒྱུད་མན་ངག་བྲལ་བའི་མཐུས། །མ་རྟོགས་ཞེན་པས་ལྟུང་བ་དང་། །དེ་ཉིད་རྟོགས་པས་ཕ་རོལ་ཕྱིན། 
།ཅོ་རོང་ཡེ་ཤེས་སྙིང་པོར་མཐོང་། །སྡུག་བསྔལ་བདེ་བ་ཆེན་པོར་གནས། །ཞེས་གསུངས་སོ། །ནམ་མཁའི་མཐའ་དང་མཉམ་པའི་རྒྱུད་ཆེན་པོ་ལས། ཤེས་བྱ་ཐབས་ཀྱིས་གཏན་ལ་ཕབ་པས་ནམ་མཁར་ཐིམ་པའི་ལེའུ་སྟེ་སུམ་ཅུ་ལྔ་པའོ།། །།དེ་ནས་ཡང་སེམས་དཔའ་རྡོ་རྗེ་ལ། རང་སྣང་རིག་པའི་འཁོར་གྱིས་འདི་སྐད་ཅེས་གསོལ་ཏོ། །རྒྱལ་བ་ཀུན་གྱིས་གསང་བའི་བདག །བྱང་ཆུབ་སྙིང་པོ་ཇི་བཞིན་གསལ། །ཚིག་ལ་དབང་སྒྱུར་གསང་བའི་མཛོད། །མགོན་པོ་ཁྱོད་ལ་གསོལ་བ་ནི། །གཉིས་མེད་གཅིག་ནི་ཇི་ལྟར་ལྟར། །མཚན་མའི་ཐ་སྙད་ཇི་ལྟར་བྲལ། །རིག་པའི་གདེང་ཞེས་གང་ལ་བགྱི། །ལེགས་པར་བདག་ལ་བཤད་དུ་གསོལ། །ཞེས་གསོལ་ཏོ། །དེ་ནས་སེམས་དཔའ་རྡོ་རྗེ་དམ་པ་དེས་འདི་སྐད་ཅེས་བཀའ་སྩལ་ཏོ། །འདུས་པའི་ཚོགས་ཆེན་ད་ཉོན་ཅིག །བྱང་ཆུབ་སྙིང་པོའི་རང་བཞིན་དུ། །མི་མཐུན་གཉེན་པོའི་ཆོས་མེད་དེ། །རང་ལ་རང་སྣང་དེ་ཁྱད་མེད། །རང་སྣང་རིག་པའི་འཁོར་ལོ་ལ། །མ་ལུས་རྫོགས་པའི་ངོ་བོ་བས། །རྣམ་པའི་ཁྱད་པར་ཅི་ཡང་སྣང་། །གཉིས་མེད་རིག་པ་གཅིག་ཏུ་གནས། །རང་བཞིན་གཉིས་མེད་ཉིད་དུ་བཤད་། །ཐམས་ཅད་རང་བྱུང་སྙིང་པོ་ཉིད། །རོལ་པ་མ་འདྲེས་ལྷུན་གྲུབཔ། །ཇིབཞིནདོནདུདབྱེར་མེད་ཀྱང་། །ཐབས་དང་བརྒྱུད་པའི་མན་ངག་གིས། །སྣོད་དང་ལྡན་པའི་སྐྱེས་བུ་ལ། །མངོན་སུམ་རིག་པའི་ཚད་མས་བསྟན། 
།ཕྱོགས་༄༅། །རིས་མེད་པའི་ངོ་བོར་གསལ། །སྙིང་པོ་རིག་པའི་ཀློང་དུ་གསལ། །རྟོགས་པ་གཉིས་སུ་མེད་པ་ཡིན། །ཇི་སྙེད་ཆོས་རྣམས་ཐམས་ཅད་ཀུན། །རེ་དོགས་ཆད་པར་རང་གསལ་བས། །དྲན་རྟོགས་སྣང་གྲགས་མ་ལུས་པ། །ཏིང་འཛིན་ཡན་ལག་རྒྱ་མཚོར་གསལ། །མཁའ་ལ་རོལ་པ་རྒྱན་སྣང་ལྟར། །རེ་དོགས་ཕྱོགས་རིས་ཡོངས་ཀྱི་མེད། །གོམས་པ་གཉིས་སུ་མེད་པ་ཡིན། །མ་ལུས་རྫོགས་པའི་སྙིང་པོ་ཉིད། །ཆོས་ཀུན་ངོ་བོར་རང་ཤར་བས། །མ་ལུས་ཡེ་ཤེས་ཀློང་བརྡལ་བས། །ཐམས་ཅད་མཐར་ཕྱིན་ཡེ་ཤེས་ཉིད། །དངོས་པོ་ཐིག་ལེར་གསལ་བ་ལ། །འཕྲོ་འདུ་ཕྱོགས་རིས་མེད་པས་ཏེ། །ཡེ་ཤེས་རྒྱ་མཚོ་མཐར་ཐུག་མེད། །གདོད་ནས་ཐིག་ལེའི་ངོ་བོ་ལ། །ཇི་སྙེད་ཐམས་ཅད་ཀུན་འདུས་པས། །ཕྱི་ནང་རྒྱུ་འབྲས་གཟུང་འཛིན་དང་། །ཟིན་ཆགས་རྩོལ་སྒྲུབ་ལ་སོགས་པའི། །སྣ་གྲངས་པ་ཡི་ཆོས་རྣམས་ཀུན། །ངོ་བོ་རྟོགས་དང་གོམས་པ་དང་། །མཐར་ཕྱིན་གཉིས་མེད་རང་བཞིན་ནོ། །ཇི་སྙེད་རང་རང་ཐ་མལ་པའི། །ཕྱི་ནང་ཇི་སྙེད་གནས་པ་ནི། །སྐྱེ་མཆེད་དྲུག་སྟེ་ལྷ་མོར་བརྟག །དངོས་པོ་གཅིག་ལ་གང་རྫོགས་པ། །ཐ་མལ་ཞེན་པ་བཟློག་ཕྱིར་ཏེ། །དཀྱིལ་འཁོར་དྲུག་པོའིརངབཞིནགྱིས། །རང་སེམས་མ་སྐྱེས་ངང་དུ་བསྟན། །དེ་ཉིད་བདེ་བ་ཆེན་པོ་སྟེ། །རང་རྒྱུད་རྒྱུ་འབྲས་ལྷོས་པ་དང་། །ཕྱི་ནང་མཚན་མའི་ཡུལ་ལས་འདས། 
།མཉམ་པའི་དོན་གྱི་སྙིང་པོ་ལ། །རེ་དོགས་མཚན་མའི་ཡུལ་ལས་འདས། །དུས་ངན་ལས་ཀྱི་སྙིགས་མ་ལ། །ཚིག་གི་གདེང་ལ་ཞེན་པ་དང་། །མཚན་མའི་དོན་ལ་རྟོག་པ་དང་། །འདོད་པ་ལྔ་ལ་མཚན་མ་ཡིས། །བསྒྱུར་ཏེ་བདེ་བར་ཞེན་པ་ཡིས མ་བཅོས་སྙིང་མའི་དོན་བོར་ནས། །མཚན་མའི་དགའ་བདེ་གཙོར་གཟུང་ནས། །རྡོ་ལ་གསེར་དུ་ཞེན་པ་ལྟར། །རང་རྟགས་ལོག་པའི་རྣལ་འབྱོར་གྱིས། །བསྐལ་བ་ནམ་མཁའི་མཐའ་ག་ས་པར། །བསྒོམས་ཀྱང་འབྲས་བུ་མི་འབྱུང་སྟེ། །བདེ་བ་ཆེན་པོ་འདོན་དང་བྲལ། །ཐོག་མ་མེད་པའི་ཞེན་པ་དག །ཐུན་མོང་ཐུན་མོང་མ་ཡིན་པའི། །ཛིནང་ཇི་སྙེད་གནས་པ་རྣམས། །གནས་སྐབས་ཡུལ་ལ་གཅིག་ཏུ་རྫོགས། །རྟགས་པས་ཡུལ་ཤེས་ཀུན་བྲལ་བའི། །སྟོང་ཉིད་འོད་གསལ་མངོན་དུ་མཐོང་། །དེ་ལས་བྱུང་བའི་རོལ་པ་ནི། །རྒྱ་མཚོ་ཆུ་ཡི་རི་མོ་ལྟར། །སྐད་ཅིག་ཙམ་གྱིས་གསལ་གྱུར་ཏེ། །ཐམས་ཅད་རེ་དོགས་མེད་པར་ཤེས། །མ་བཅོས་དོན་གྱི་གདེང་ཡིན་ཏེ། །སྐལ་ལྡན་རྣམས་ཀྱིས་ཤེས་པར་བྱ། །ཇི་སྙེད་སངས་རྒྱས་ཐམས་ཅད་ཀྱིས། །སྐུ་གསུང་ཐུགས་ཀྱི་བདུད་རྩིའི་རྒྱུན། །རྒྱལ་བ་རྒྱ་མཚོ་རྟོགས་པའི་དོན། །ཐུགས་རྗེ་བྱིན་རླབས་དགོངས་པ་ཡིས། །རྒྱལ་སྲས་གསང་བའི་རྣལ་འབྱོར་ལ། །ཐབས་དང་རིག་པའི་མངོན་སུམ་མམ། །རྣ་བརྒྱུད་འབྲེལ་བས་མངོན་སྟོན་པ། ཁུད་པ་ཐབས་ཀྱི་གདེང་དུ་བཤད། 
།མ་བཅོས་དོན་གྱི་གདེང་མེད་༄༅ པར། །རང་རང་ཞེན་པའི་རྟོགས་སྦྱོད་ཀྱིས། །རང་ལྟ་ཡ་རབས་མཐོར་སྟོན་ནས། །འདོད་ལྔའི་ཆོས་ལ་བབ་ཆོལ་སྤྱོད། །ཀུན་ཀྱང་ལོག་པའི་དོན་བལྟས་ནས། །རྡོ་རྗེའི་ཁབ་ཏུ་ལྟུང་བར་འགྱུར། །ཞེས་གསུངས་སོ། །ནམ་མཁའི་མཐའ་དང་མཉམ་པའི་རྒྱུད་ཆེན་པོ་ལས། །རིག་པ་རང་གསལ་དོན་གྱིས་བཤད་པའི་ལེའུ་སྟེ་སུམ་ཅུ་དྲུག་པའོ།། །།དེ་ནས་ཡང་སེམས་དཔའ་རྡོ་རྗེ་ལ། །རང་སྣང་རིག་པའི་འཁོར་གྱིས་འདི་སྐད་ཅེས་གསོལ་ཏོ། །ཀྱེ་མའོ་སངས་རྒྱས་ཐམས་ཅད་ཀྱི། །རང་སྣང་བྱིན་རླབས་ཡ་མཚན་ཆེ། །སྣ་ཚོགས་གཉིས་མེད་གནས་པ་ལ། །འཁྲུལ་རྟོག་སྣ་ཚོགས་རྐྱེན་གྱིས་བསླད། །གང་ཕྱིར་བསྒྲིབས་དང་འཁྲུལ་པ་སྟེ། །དེ་དག་ཐབས་དང་རྣལ་འབྱོར་གང་། །ཁྱད་པར་ཇི་ལྟར་རྟོགས་པ་ཡིས། །མ་བཅོས་དོན་ལ་ཇི་ལྟར་འཇུག །འདི་དག་ལེགས་པར་བཤད་དུ་གསོལ། །ཞེས་གསོལ་ཏོ། །དེ་ནས་སེམས་དཔའ་རྡོ་རྗེ་དམ་པ་དེས་འདི་སྐད་ཅེས་བཀའ་སྩལ་ཏོ། །འདུས་པའི་ཚོགས་ཆེན་ད་ཉོན་ཅིག །ཆོས་རྣམས་ཀུན་གྱི་རང་བཞིན་ཉིད། །མ་ལུས་ཀུན་འདུས་སྙིང་པོ་སྟེ། །གཅིག་ཉིད་ཀུན་གྱི་རང་བཞིན་པས། །ལྷག་མ་མེད་པར་ཡོངས་སུ་རྫོགས། །དེ་ཡང་རང་རྐྱེན་བཟློག་ས་དང་། །རྣ་བརྒྱུད་བདུད་རྩི་དོན་བྲལ་བས། །ཕྱོགས་འཛིན་ལོག་པའི་འདུ་ཤེས་ཀྱིས། །མ་བཅོས་སྙིང་པོ་བསྒྲུབས་ཤིང་འཁྲུལ། །ལྟ་སྤྱོད་ལོག་པའི་ང་རྒྱལ་གྱིས། 
།བསྐལ་པ་བྱེ་བ་བརྒྱ་ཕྲག་ཏུ། །ལོང་བས་ལམ་དུ་ཞུགས་པ་ལྟར། །འདོད་པའི་དོན་དང་འཕྲད་མི་འགྱུར། །མ་བཅོས་རྟོགས་པའི་དོན་མེད་ན། །ཐུན་མོང་རྟོག་སྤྱོད་བསམ་གཏན་དང་། །ལྷ་དང་བདེ་བའི་ཏིང་འཛིན་གྱིས། །མ་བཅོས་རྟོགས་པར་མི་འགྱུར་ཏེ། །འཁོར་བར་ཉིད་དུ་ལྟུང་བར་འགྱུར། །ཇི་ལྟར་ཆུ་རླབས་འཁྲིག་པ་དག །རྐྱེན་གྱིས་གང་ལྷར་ཤར་བ་ཉིད། །སྣ་ཚོགས་ཆུ་ཡི་རང་བཞིན་ལྟར། །བཅོས་མའི་དོན་ཀྱང་དེ་བཞིན་ནོ། །འཇིག་རྟེན་ལོག་པ་ལ་སོགས་པའི། །ཐེག་པ་སྣ་ཚོགས་བསམ་གཏན་དག །རང་རང་ཚུལ་གྱིས་གོམས་བྱས་ཏེ། །རིག་པ་ཕྱོགས་རིས་མེད་པར་བསྟན། །འདིས་ནི་ནམ་མཁའི་མཐའ་ཐུག་པ། །རྡོ་རྗེ་འོད་གསལ་ཉིད་དུ་འགྱུར། །མི་རྟག་ཕྱི་ནང་ཐམས་ཅད་དང་། །སྡུག་བསྔལ་ན་བའི་རྒྱུན་ལ་སོགས། །ཕྱི་ནང་བདག་མེད་སྟོང་པའི་སེམས སོ་སོའི་ཆ་ཤས་དམིགས་བྲལ་བས། །འཇིག་རྟེན་ཞེན་པ་དུས་གཅིག་ཟློག །དམན་པས་མི་གཙང་རྣལ་འབྱོར་དང་། །སྲོག་དང་རླུད་གིས་བརྟག་པ་དང་། །བདག་ཉིད་དམིགས་པ་བསྒོམས་པ་ཡིས རིམ་པས་འགོག་པའི་དཀའ་ཐུབ་ཡིས། །འཕགས་པའི་ལམ་ལ་སྦྱོར་བ་བྱེད། །ཡིད་བརྟན་འཛིན་པ་བཟློག་པ་དང་། །ཞེན་པ་སྤང་ཕྱིར་བསྟན་པ་ཉིད། །སྲིད་པའི་འཁོར་ལོ་ཐོག་མཐའ་མེད། །དེ་ཉིད་རྟེན་ཅིང་འབྲེལ་འབྱུང་སྟེ། །འཁོར་ལོ་རིམ་གསུམ་སྙིང་པོ་མེད། །འབྱུང་དང་རྟོག་དང་མ་རིག་འགོག 
།འགོག་པའི་སྟོང་པ་༄༅། །མངོན་དུ་བྱེད། །རྐྱེན་གྱིས་ཕྱི་ནང་རྟོགས་གོམས་ནས། །ཟག་པ་ཟད་པས་ཆོ་འཕྲུལ་འགྲུབ། །ཕྱི་ནང་མ་ལུས་ཐམས་ཅད་ཀུན། །ཀུན་རྫོགས་ནུས་པའི་ཁྱད་པར་ཉིད། །ཆ་ཤས་བྲལ་བའི་ནམ་མཁའ་སྟེ། །ཕྱི་ནང་བར་དུ་མངོན་བརྟགས་པས། །ནམ་མཁའི་རྣལ་འབྱོར་གྲུབ་པ་ཡིས། །ལྟ་སྤྱོད་གོམས་པའི་ལམ་གྱིས་ཚོལ། ཁ་ཅིག་རིག་པའི་རང་བཞིན་ཉིད། །རང་སྣང་མི་སྣང་འདུ་ཤེས་མེད། །བློ་ཡི་སྦྱོར་བ་ཟད་པ་ཡི། །དག་པའི་ཉམས་མྱོང་སྙིང་པོར་འདོད། ཁ་ཅིག་སྒྱུ་མ་བྲག་ཆ་ལྟར། །སྒོ་གསུམ་གོམས་པའི་རང་བཞིན་གྱིས། །མ་ལུས་ཀུན་ཀྱང་དེ་བཞིན་ཏེ། །འབྲས་བུ་ཡེ་ཤེས་སྒྱུ་མར་གསལ། །བདེན་དང་བརྫུན་པའི་མཐའ་ཆོད་ནས། །རིག་པ་སྤྲོས་བྲལ་མི་གནས་པ། །གང་ཡང་མི་གནས་པ་ཡི་དོན། །མ་སྐྱེས་སྟོང་པའི་རང་བཞིན་ནོ། །ཐ་མལ་སྒོ་གསུམ་བསྒྱུར་བའི་ཕྱིར། །རིགས་གསུམ་དཀྱིལ་འཁོར་སྐུ་གསུང་ཐུགས། །ཐ་མལ་འཇོམས་བྱེད་རྡོ་རྗེ་སྟེ། །བདག་དང་གཞན་ཕན་དེ་བཞིན་གཤེགས། །དཔལ་ལྡན་སྐྱོན་བྲལ་པདྨའི་མཆོག །མ་ལུས་རིགས་གསུམ་གོམས་པ་ཡིས། །རང་འདོད་འབྲས་བུ་མཐར་ཕྱིན་ཐོབ། །གང་དུ་གཉིས་ཀའི་མཐར་འཛིན་པ། །དེ་ཁོ་ན་ཉིད་གཞི་དག་གིས། །སྣང་སྲིད་གོམས་པའི་དབང་ཐོབ་སྟེ། །སྐུ་དང་གསུང་ཐུགས་བཟླས་བརྗོད་ཀྱིས། །གཙང་མའི་རིགས་འཛིན་གྲལ་ཐོབ་ནས། །རྡོ་རྗེ་འཛིན་པའི་ལྟུང་བ་དང་། 
།རྩོལ་བའི་ཆུ་བོས་གཡེངས་པ་ཡི། །རེ་དོགས་འཛིན་པ་དག་མི་འགྱུར། །ཞེས་གསུངས་སོ། །ནམ་མཁའི་མཐའ་དང་མཉམ་པའི་རྒྱུད་ཆེན་པོ་ལས། བཅོས་མའི་དབང་བཤད་པའི་ལེའུ་སྟེ་སུམ་ཅུ་བདུན་པའོ།། །།དེ་ནས་ཡང་སེམས་དཔའ་རྡོ་རྗེ་དམ་པ་ལ། །རང་སྣང་རིག་པའི་འཁོར་ཚོགས་ཀྱིས་འདི་སྐད་ཅེས་གསོལ་ཏོ། །དུས་གསུམ་རྒྱལ་བ་ཐམས་ཅད་ཀྱི། །རང་བྱུང་ཕུན་སུམ་ཚོགས་པའི་བདག །རང་གསལ་རོལ་པ་ཀུན་ལ་གསལ། །བསྟན་པ་མ་ལུས་འབྱུང་བའི་གཞི། །མགོན་པོ་ཁྱོད་ལ་གསོལ་བ་ནི། །ཕུན་སུམ་ཚོགས་པ་གང་ལས་བྱུང་། །ངོ་བོ་དགོས་པ་ཅི་ལས་གྱུར། །དེ་ཉིད་རྟོགས་པ་ཇི་ལྟ་བུ། །སྐྱེས་བུ་ཆེན་པོས་བཤད་དུ་གསོལ། །དེ་ནས་སེམས་དཔའ་རྡོ་རྗེས་འདི་སྐད་ཅེས་བཀའ་སྩལ་ཏོ། །རང་བྱུང་ཡེ་ཤེས་བྱང་ཆུབ་སེམས། །ཇི་སྙེད་ཕུན་སུམ་ཚོགས་པ་དང་། །སྐུ་དང་གསུང་ཐུགས་ཞིང་ཁམས་དང་། །ཆེ་བའི་མཛད་པ་མ་ལུས་པ། །ཀུན་རྫོགས་ཡིད་བཞིན་ནོར་བུ་སྟེ། །འཕེལ་འགྲིབ་མེད་པའི་རིན་ཆེན་དབྱིག །བསྟན་པའི་ཐེག་པ་མ་ལུས་པ མ་ལུས་འཆར་གཞི་སྙིང་པོ་ཉིད། །རང་བྱུང་སྙིང་པོ་སྟོང་པའི་ལུང་། །རྩ་བ་བྲལ་བའི་ཡན་ལག་ལྟར། །མ་ལུས་ཀུན་གྱི་ངོ་བོ་ཡིན། །ལུང་དང་རིག་པའི་ཚད་མ་ཡིས། །ཀུན་གྱི་སྙིང་པོ་འདི་རྟོགས་ན། །ཕུན་སུམ་ཚོགས་པ་མ་ལུས་པ། །རིག་པ་གཅིག་ཏུ་གཏན་ལ་ཕེབས། །གཞི་རྩ་མེད་པའི་སྙིང་པོ་ཉིད། 
།མ་༄༅ བཅོས་རོལ་པ་བདེ་བ་ཉིད། །རང་ཉིད་ཐུགས་རྗེ་ངོ་བོ་ཉིད། །སྐུ་གསུམ་ཕུན་སུམ་ཚོགས་པ་སྟེ། །ངོ་བོ་རང་བྱུང་ཡེ་ཤེས་ཉིད། །འདོད་པའི་དོན་སྣང་དངོས་པོ་མེད། །གནས་དང་སྟོན་པ་འཁོར་དང་དུས། །སྡུད་དང་བསྟན་པ་རང་བཞིན་ཉིད། །སྐུ་གསུམ་སོ་སོར་དབྱེ་བ་སྟེ། །དེ་དག་ཆེ་ཆུང་ཁྱད་པར་གྱིས། །རང་རང་སོ་སོར་ཕྱེ་བ་ཡིས། །ཐེག་པའི་རིམ་པར་སྣང་བ་ནི། །དེར་ཡང་ཕུན་སུམ་ཚོགས་པ་སྟེ། །ནམ་མཁའི་དབྱིངས་ཀྱི་མཐའ་ཀླས་པར། །ཕུན་སུམ་ཚོགས་པ་གང་བ་སྟེ། །རང་བྱུང་སྙིང་པོ་ཐོག་མཐའ་མེད། །སངས་རྒྱས་ཀུན་གྱི་རང་བཞིན་ཉིད། །ཐོག་མ་ཐ་མའི་དུས་མེད་པར། །གདུལ་བྱ་སྤྲོ་བ་བསྐྱེད་པའི་ཕྱིར། །ཕུན་སུམ་ཚོགས་པ་ཉིད་དུ་གནས། །གདུལ་བྱ་ལས་ཀྱི་ཁྱད་པར་གྱིས། །རིམ་པ་དག་ཏུ་གང་སྣང་ཡང་། །ནམ་མཁའི་རྒྱན་ལྟར་གནས་པ་ཡིན། །འདི་དག་དབང་པོའི་ཁྱད་པར་ལྟར། །རང་བྱུང་བྱིན་གྱིས་བརླབས་ཤུགས་དང་། །དབང་པོ་རབ་འབྲིང་ཁྱད་པར་དང་། །གདུལ་བྱའི་ནུས་པ་མ་སྟོབས་ཐབས་དང་། །རང་བྱུང་རོལ་པའི་རང་སྣང་བ། །ཕྱེ་བའི་ཁྱད་པར་བསྟན་ཕྱིར་ཡིན། །ཕྱོགས་བཅུ་ནམ་མཁའི་མཐའ་ཀླས་པའི། །གདུལ་བྱའི་བསམ་པ་བསྐང་བ་དང་། །རང་བྱུང་ཆེ་བ་བསྟན་པའི་ཕྱིར། །རྒྱལ་བའི་ཞིང་ཁམས་ཐམས་ཅད་དུ། །མ་འདྲེས་མཛེས་པའི་མེ་ཏོག་ལྷར། །རང་བྱུང་ཆེ་བའི་ཡོན་ཏན་སྣང་། 
།རང་བྱུང་རིག་པའི་རྒྱལ་པོ་ཉིད། །གང་ལ་གང་སྣང་དེ་དག་ཉིད། །གདུལ་བྱའི་ཐབས་ནི་མཐའ་ཡས་པར། །འགྲོ་བ་དམན་པའི་ཆེད་དུ་བསྟན། །དེ་དག་མ་ལུས་སྙིང་པོ་ཉིད། །ནམ་མཁའི་མཐའ་དང་མཉམ་པ་ཡི། །རོལ་པ་སྙིང་པོར་བསྟན་པའི་མཆོག །སངས་རྒྱས་ཀུན་གྱི་སྐུ་གསུང་ཐུགས། །བསྟན་པ་འདི་ཉིད་ཞུགས་པ་ཡི། །འདི་དག་རྡོ་རྗེ་འཛིན་པ་ཡིས། །ཕྱོགས་བཅུ་ནམ་མཁའི་འཇིག་རྟེན་ཁམས། །རྡུལ་སྙེད་གྲངས་ལ་འདས་པ་ཉིད། །སངས་རྒྱས་ཉིད་དུ་མངོན་སྣང་ནས། །སྐལ་ལྡན་སྙིང་ལ་འཇུག་པར་མཛད། །དེ་ཚེ་འཁོར་ནི་ཇི་སྙེད་པ། །ཀུན་ཀྱང་རང་གི་ཡིད་ལ་འཇུག །འདས་དང་ད་ལྟར་མ་བྱོན་པའི། །སྙིང་པོ་བསམ་མི་ཁྱབ་པའི་དུས། །མངོན་དུ་བསྟན་པ་ཚད་མས་རྟོགས། །རེ་དོགས་སྤྱོད་པ་ཆད་པའི་དུས། །ཐོག་མ་ཐ་མ་མེད་པའི་གནས། །དངོས་དང་དངོས་མེད་ཀུན་སྤངས་པའི། །རང་བྱུང་སྙིང་པོ་གསང་བའི་དོན། །རིག་པ་ཕྱོགས་བྲལ་རྟོགས་པའི་གནས། །དོན་གྱི་དབུས་ཆེན་མཐའ་དབུས་མེད། །མ་བཅོས་གནས་སུ་རྟོགས་པས་ཕྱིར། །སྐལ་ལྡན་རྣལ་འབྱོར་རྟོགས་པ་ཡིས། །ཐེག་པའི་ཁྱད་པར་ཇི་སྙེད་པ། ཁོགོས་རབ་ཆེན་པོ་སྐད་ཅིག་ལ། །ཆོས་རྣམས་རོ་གཅིག་བསྡུས་པའི་བདག །དབང་པོ་ནུས་སྟོབས་ལྡན་པ་ལ། །ཇི་སྙེད་དྲན་རྟོགས་རྒྱུ་བ་ཀུན། །ཟག་མེད་སྙིང་པོའི་བསྟན་པ་སྟེ། །ནམ་མཁའི་མཐའ་དང་མཉམ་པའི་རྒྱུད། །རང་བྱུང་རྟོགས་པའི་སྙིང་པོ་ཉིད། 
།སངས་རྒྱས་ཀུན་གྱི་༄༅། །གསང་བའི་ལུང་། །འཕྲུལ་ཚིག་རྡོ་རྗེ་ལུ་གུ་བརྒྱུད། །གསང་བའི་རིག་པའི་ཁ་སྦྱོར་ཏེ། །ཕྱི་ལྟ་ནང་ལྟ་སེམས་སུ་སྦྱོར། །རྩ་བའི་ཕུན་སུམ་ཚོགས་པར་བཤད། །ཅེས་གསུངས་སོ། །ནམ་མཁའི་མཐའ་དང་མཉམ་པའི་རྒྱུད་ཆེན་པོ་ལས། ཕུན་སུམ་ཚོགས་པ་རྩ་བ་གཅིག་ཏུ་བཤད་པའི་ལེའུ་སྟེ་སུམ་ཅུ་བརྒྱད་པའོ།། །།དེ་ནས་ཡང་སེམས་དཔའ་རྡོ་རྗེ་དམ་པ་ལ། རང་སྣང་རོལ་བའི་འཁོར་ཚོགས་ཀྱིས་འདི་སྐད་ཅེས་གསོལ་ཏོ། །སྐུ་གསུང་ཐུགས་ཀྱི་བདག་ཉིད་ཁྱོད། །རང་བྱུང་སྙིང་པོའི་དོན་ལ་འདུས། །རང་སྣང་འོད་ཀྱི་སྣང་བའི་མཆོག །མགོན་པོ་ཁྱོད་ལ་གསོལ་བ་ནི། །རང་གསལ་སྐུ་གསུང་ཐུགས་གང་ཞིག །དེ་ཉིད་གང་གིས་གསལ་བར་བགྱི། །ཁྱད་པར་རིམ་པར་ཇི་ལྟར་འགྱུར། །ཞེས་གསོལ་ཏོ། །དེ་ནས་སེམས་དཔའ་རྡོ་རྗེས་འདི་སྐད་ཅེས་བཀའ་སྩལ་ཏོ། །མ་ལུས་རང་སྣང་འཁོར་ལོ་བས། །རང་སྣང་སྙིང་པོ་འཕོ་འགྱུར་མེད། །གནས་པའི་སྒྲོ་སྐུར་མ་ལུས་པ། །རིག་པ་གཅིག་གི་དོན་དུ་གནས། །མ་ལུས་ཀུན་རྫོགས་སྙིང་པོ་འདི། །གནས་དང་རྟོགས་དང་མཐར་ཕྱིན་པའི། །སྐུ་གསུང་ཐུགས་ཀྱི་རྩ་བ་ཡིན། །ཇི་སྙེད་སྣང་གྲངས་ཐམས་ཅད་ཀྱི། །དབྱིབས་དང་ཁ་དོག་ཆེ་ཆུང་དང་། །མ་ལུས་ཇི་ལྟར་གནས་པ་དང་། །འཇིག་རྟེན་འདས་དང་མ་འདས་པ། །ཕྱོགས་དང་རིས་ལ་སོགས་པ་ནི། །བྱང་ཆུབ་སྙིང་པོའི་སྐུ་རུ་ཤར། 
།བྱང་ཆུབ་སེམས་ཀྱི་སྐུ་ཉིད་ནི། །རིག་པ་ཕྱོགས་རིས་མེད་པའི་སྐུ། །ཐམས་ཅད་འདུས་པའི་འཁོར་ལོ་སྟེ། །རིག་པའི་དཀྱིལ་འཁོར་མཐའ་དབུས་མེད། །རང་བཞིན་སྐུ་ཡི་མཚན་ཉིད་དོ། །བྱང་ཆུབ་སེམས་ཀྱི་གསུང་ཉིད་ནི། །སྙིང་པོ་འོད་ཀྱི་རང་བཞིན་ལྟར། །མ་ལུས་གསུང་གི་རང་བཞིན་དུ། །ཕྱི་ནང་མ་ལུས་ཐམས་ཅད་ཤར། །ཟིན་དང་མ་ཟིན་ལ་སོགས་པའི། །བརྗོད་ཅིང་གྲགས་པའི་ཆོས་རྣམས་ནི། །རང་ཤར་གསུང་གི་མཚན་ཉིད་དོ། །ཇི་སྙེད་མྱོང་ཚོར་ཤེས་པ་དང་། །དྲན་རྟོགས་རྒྱུ་བ་མ་ལུས་པ། །མ་སྐྱེས་རྡོ་རྗེ་ཨ་ཡི་ངང་། །མ་ལུས་རིག་པ་འཁོར་ལོའི་ཐུགས། །གཉིས་བྲལ་རིག་པ་བསམ་ཡས་ལ། །རང་བཞིན་བསམ་པ་ཅིར་མི་རྟོག །རང་བྱུང་ཞེན་པ་ཡུལ་ལས་འདས། །རང་དུ་སྟོན་པ་མཐའ་ཡས་པས། །མཐར་ཐུག་མེད་པའི་གདུལ་བྱ་ལ། །ཐེག་པ་ཇི་སྙེད་བསྟན་པ་ཡིས། །རང་བྱུང་འཁོར་ལོ་མ་རྟོགས་པས། །སྐུ་གསུང་ཐུགས་ཀྱི་སྙིང་པོ་ཉིད། །སྒྲོ་སྐུར་མེད་པར་མཐོང་བ་མེད། །སྐལ་ལྡན་འཇིག་རྟེན་ཆོས་བྲལ་ཞིང་། །དམན་པའི་བློ་ཡང་འཛིན་སེམས་ལོག །འགྲོ་བའི་རིག་པ་གང་དག་ལ། །སྔོན་དུ་ཆོ་ག་ཇི་བཞིན་དུ། །སངས་རྒྱས་མ་ལུས་ཀུན་འདུས་པའི། །རྡོ་རྗེ་འཛིན་པ་ཆེན་པོ་ཡིས། །མ་ལུས་རིག་པའི་སྐུ་གསུང་ཐུགས། །དེ་ཡི་བྱིན་རླབས་ཐབས་ཀྱིས་བསྟན། །འདི་དག་ཇི་ལྟར་རྟོགས་པ་ལྟར། །བསྟན་པའི་ཡན་ལག་ཀུན་དང་འབྲེལ། །ཕྱི་རོལ་ལྟས་པས་རྟོགས་པའི་ཚེ། 
།རིག་པ་རང་སྣང་༄༅། །འཁོར་ལོར་གྲོལ། །གཅོང་རོང་ཡེ་ཤེས་ཆེན་པོར་བརྡལ། །སྒོ་གསུམ་སྐུ་གསུང་ཐུགས་སུ་སྦར། །རེ་དང་དོགས་པ་ཀུན་ཆད་དེ། །མ་ལུས་ནམ་མཁའི་དཀྱིལ་འཁོར་ལྟར། །ཕྱོགས་འཛིན་རྒྱུ་བའི་ཡིད་ལས་འདས། །མ་ལུས་སྐུ་གསུང་རྡོ་རྗེ་ཉིད། །གར་ཡང་མ་ཕྱིན་རྟོགས་པས་སྨིན། །འབྲས་བུ་རང་འབར་བདེ་ཆེན་འགྲུབ། །སྐལ་ལྡན་རྡོ་རྗེ་ལུས་འདི་ལ། །སྙིང་པོ་རང་བྱུང་འོད་ཀྱི་མཆོག །ཕྱོགས་ལས་འདས་པའི་རིན་པོ་ཆེ། །ཚིག་གཅིག་དོན་ཀུན་རྫོགས་པའི་བདག །རྡོ་རྗེ་ཚིག་གི་སྒྲོན་མ་ཡིས། །དགུ་རུམ་སྦས་པས་དོན་གསལ་ནས། །མ་བགྲོད་ས་རྣམས་དུས་གཅིག་མནན། །མཐའ་དབུས་མེད་པའི་ནམ་མཁའ་ལ། །ཕྱོགས་འཛིན་བྲལ་བའི་བློ་ཡིས་ལྟ། །བླང་དོར་བྲལ་བའི་སྒོ་གསུམ་ཉིད། །འཛིན་པ་ལོག་པའི་ཚུལ་གྱིས་འཇུག །སྣང་སྲིད་མ་བཅོས་བདེ་བའི་ས། །རྟོགས་པ་ཉིད་ཀྱི་ཕ་རོལ་ཕྱིན། །དཀའ་བས་སྦྱད་པའི་མངོན་གྱུར་པའི། །སྐུ་གསུང་ཐུགས་ཀྱི་རྡུལ་སྙེད་དང་། །དཀའ་ཐུབ་སྡོམ་པར་རབ་བསྡམས་ཤིང་། །བསྙེན་བསྒྲུབ་རྩོལ་བ་ལས་བྱུང་བའི། །སྐུ་གསུང་ཐུགས་ཀྱི་རྡུལ་སྙེད་ཀུན། །ནམ་མཁའི་དབྱིངས་ཀྱི་མཐའ་དོན་རྟོགས་ནས། །སྐད་ཅིག་ཙམ་གྱིས་གྲོལ་བར་འགྱུར། །རྣ་བརྒྱན་གསང་བའི་འཕྲལ་ཚིག་འདི། །གསང་བའི་རིགས་ཅན་འགའ་ཞིག་ལ། །ཕྱིན་ཅི་ལོག་དང་དམན་པ་ལ། །མངོན་དུ་སྣང་བར་མི་འགྱུར་རོ། 
།དེ་དག་གསང་བའི་ཐེག་པ་འདི། །རྣ་བརྒྱུད་གདམས་པ་ནུབ་པ་དང་། །ལྟ་སྤྱོད་ལོག་པའི་གདེང་ལྡན་དང་། །མཚན་མ་སྒྲ་ལ་ཞེན་པ་དང་། །སྐལ་བར་ལྡན་དང་མི་ལྡན་པའི། །འདུས་པ་མང་པོ་བསྟན་པ་དང་། །བླ་མ་རང་རྟོག་ཞེན་པ་ཡིས། །ང་ཉམས་ཞེན་པས་བཤད་པ་དང་། །རྣམ་པར་དཀར་བའི་ལམ་བོར་ནས། །ཉོན་མོངས་ཞེན་པའི་ལས་བྱེད་དང་། །ཐུན་མོང་ཐེག་པ་ལ་སྨད་པས། །ཉོན་མོངས་ཞེན་པས་རྩོད་པའི་མཐུས། །བསྟན་པའི་སྙིང་པོ་ནུབ་པར་འགྱུར། །དེ་ནས་འཛམ་གླིང་དབུས་སུ་དར། །སྐལ་ལྡན་འབྲེལ་བ་འང་འབྱུང་བར་འགྱུར། །དེ་ནས་ལྷོ་ཕྱོགས་རྒྱུད་དུ་རྒྱས། །ནུབ་ཀྱི་ཕྱོགས་སུའང་རྒྱས་པར་འགྱུར། །བྱང་གི་ཕྱོགས་དང་ཤར་ཕྱོགས་སུ། །མ་བཅོས་རྫོགས་པའི་ཐེག་པ་འདིས། །སྣང་བའི་སྒྲོན་མ་བྱེད་པར་འགྱུར། །དེར་ཡང་སྐལ་ལྡན་དམ་པ་རྣམས། །རྣམ་གྲོལ་ས་ལ་འགྲོ་བར་འགྱུར། །རྣ་བརྒྱུད་གཏེར་ལ་མ་ཆད་པ་དང་། །ལྟ་སྤྱོད་ལོག་པའི་ང་རྒྱལ་ཅན། །མཚན་མ་ཚིག་ལ་ཞེན་པ་རྣམས། །རྡོ་རྗེའི་ཁབ་ཏུ་ལྟུང་བར་འགྱུར། །རང་བྱུང་བྱང་ཆུབ་སྙིང་པོ་འདི། །མ་ལུས་སྙིང་ལ་གནས་པ་སྟེ། །དུས་གསུམ་འགྱུར་བ་མེད་པའི་སེམས མ་བཅོས་སེམས་ལ་འགྱུར་བ་མེད། །དེབཞིནལུངབསྟནལྡན་པ་ཡིས། །སྐལ་ལྡན་རྒྱལ་སྲས་སློབ་མ་ལ། །ཐབས་ཀྱིས་མ་བཅོས་དོན་བསྟན་ནས། །འཁོར་བ་རང་གྲོལ་དོན་རྟོགས་ན། །དུས་ལ་འགྱུར་བ་ཡོད་མ་ཡིན། 
།སྔ་ཕྱི་མེད་པའི་ད་ལྟ་༄༅། །ཉིད། །མ་བཅོས་རྟོགས་པས་ཕ་རོལ་ཕྱིན། །ཐ་མའི་དུས་ན་འབྱུང་བར་འགྱུར། །ཞེས་གསུངས་སོ། །ནམ་མཁའི་མཐའ་དང་མཉམ་པའི་རྒྱུད་ཆེན་པོ་ལས། །ལུང་བཤད་པའི་ལེའུ་སྟེ་ཞེ་བརྒྱད་པའོ།། །།དེ་ནས་ཡང་སེམས་དཔའ་རྡོ་རྗེ་དམ་པ་དེ་ལ། འདུས་པ་ཆེན་པོའི་ཚོགས་ཀྱིས་འདི་སྐད་ཅེས་གསོལ་ཏོ། །དུས་གསུམ་རྒྱལ་བ་ཐམས་ཅད་ཀྱི། །བསྟན་པ་ཀུན་གྱི་རང་བཞིན་ཁྱོད། །མ་ལུས་ཀུན་གྱི་འབྱུང་གནས་གཏེར། །མགོན་པོ་ཁྱོད་ལ་གསོལ་བ་ནི། །རང་བྱུང་ཐུགས་སུ་གཅིག་ཅེ་ན། །ཀློང་དགུར་དབྱེ་བ་ཇི་ལྟར་ལགས། །ཀློང་ཞེས་ཅི་ཕྱིར་བྱ་བ་ལགས། །གང་གི་སྐབས་སུ་ཇི་ལྟར་འཆར། །དེ་དག་དགོས་པ་ཇི་ལྟ་བུ། །མགོན་པོ་ཁྱོད་ཀྱིས་བདག་ལ་གསུངས། །ཞེས་གསུངས་ཏོ། །དེ་ནས་སེམས་དཔའ་རྡོ་རྗེས། །འདུས་པའི་ཚོགས་ལ་འདི་སྐད་ཅེས་བཀའ་སྩལ་ཏོ། །ཇི་སྙེད་ཆོས་རྣམས་ཐམས་ཅད་ཀུན། །ཅི་སྟེ་ཐ་དད་ཡོངས་ཀྱིས་མེད། །རང་བྱུང་རྫོགས་པའི་ཐེག་པ་ལ། །མ་འདུས་པ་ཡི་ཆོས་མི་གནས། །རངབཞིན་སྣང་བའི་ཆོས་རྣམས་དང་། །ཕྱི་ནང་དྲན་རིག་ཐམས་ཅད་དང་། །བསྟན་པའི་བྱེ་བྲག་མ་ལུས་པ། །ཇི་སྙེད་ཁྱད་པར་བསྟན་པ་ཀུན། །རྒྱ་མཚོ་དང་ནི་རླབསབཞིནཏེ། །རིགཔ་རང་སྣང་མ་ཡིན་པ། །གཞན་པ་ཉིད་ནི་ཡོད་མ་ཡིན། །རང་བྱུང་ཐེག་པའི་སྙིང་པོ་འདི། །བསྟན་པ་ཀུན་གྱི་བདག་ཉིད་པས། 
།རང་བྱུང་བསྟན་པ་ཀུན་གྱི་བདག །ཐེག་པ་ཀུན་གྱི་རྩ་བ་ཡིན། །མ་བཅོས་སྙིང་པོ་རྫོགས་པ་ལ། །ཐ་དད་རྣམ་པ་མི་སྣང་བས། །རྣམ་པར་དབྱེ་བའི་ཆོས་མེད་ཀྱང་། །རོལ་པའི་སྙིང་པོ་དགུ་རུ་ཤར། །ལྟ་བ་ཕྱོགས་རིས་མེད་པའི་ཀློང་། །སྤྱོད་པབླང་དོར་མེད་པར་སྤྱོད། །མཐའ་དབུས་མེད་པའི་སྙིང་པོ་ལེན། །རང་བྱུང་ཐབས་ཀྱིས་རྟོགས་པའི་དབང་། །རང་བྱུང་དོན་ལ་འདས་པ་མེད། །བྱ་བཙལ་ཀུན་བྲལ་འཕྲིན་ལས་རྫོགས། །མ་ལུས་དྲན་བསམ་ཏིང་འཛིན་ཀློང་། །ཡེ་ཤེས་མ་བསྒྲིབས་ཕྱོགས་རིས་མེད། །འབྲས་བུ་ལྷུན་རྫོགས་བྱ་བཙལ་མེད། །རོལ་བའི་བྱེ་བྲག་དགུར་ཤར་ཡང་། །བྱང་ཆུབ་སེམས་ལ་དབྱེ་བ་མེད། །ཇི་ལྟར་སྣར་བའི་ཆོས་རྣམས་ཀུན། །རང་བྱུང་རྫོགས་པའི་ངོ་བོ་སྟེ། །ཕྱི་ནང་སྤྱོད་ཡུལ་དྲན་རྟོག་དང་། །བདེ་སྡུག་མཐོ་དམན་མ་ལུས་ཀུན། ཁུ།་རྐྱེན་ངོ་བོ་ཐ་དད་མེད། །ཆུ་ཡིས་འཁོར་ལོ་བསྐོར་བ་ལྟར། །ཆུ་རླབས་རི་མོ་ཅིར་ཡང་སྣང་། །ངོ་བོ་གཅིག་ཏུ་གནས་པ་ལྟར། །ཇི་ལྟར་སྣང་གྲངས་དྲན་རྟོག་ཀུན། །རང་བྱུང་སྟོང་པའི་ཀློང་དུ་བརྡལ། །མ་ལུས་བྱང་ཆུབ་ལུང་དུ་བསྡུས། །རང་བཞིན་གནས་དང་རྟོགས་པ་དང་། །མཐར་ཕྱིན་སྤྱོད་ཡུལ་ཐམས་ཅད་ལ། །ཕྱོགས་རིས་མེད་དང་སེལ་མེད་པས། །དེ་ཕྱིར་འདི་ལ་ཀློང་ཞེས་བརྗོད། །གཞཞ་དུ་ལྟ་བས་མི་གནས་ཏེ། །ཐ་དད་པ་དང་དགག་སྒྲུབ་དང་། །གཉིས་འཛིན་རྒྱུ་འབྲས་ལ་སོགས་པ། 
།ཕྱོགས་རིས་སེལ་དང་ལྡན་ཕྱིར་༄༅། །རོ། །གང་ཕྱིར་ཐེག་པའི་སྙིང་པོ་ཉིད། །ཐབས་ཆེན་གསང་བའི་རིག་པ་ཡིས། །དགུ་རུམ་སྦས་པའི་དོན་གསལ་ན། །ཕྱོགས་རིས་མེད་པའི་ཀློང་དུ་བརྡལ། །རང་བྱུང་ཐེག་པའི་སྙིང་པོ་ཉིད། །དངོས་དབང་གཅིག་ལ་ས་མི་གནས་ཀྱང་། །གང་ཟག་བློ་ཡི་བྱེ་བྲག་གིས། །གཞི་ལམ་འབྲས་བུར་རྣམ་པར་སྣང་། །རང་བཞིན་གནས་པོའི་ཀློང་དགུ་དང་། །མ་བཅོས་རྟོགས་པའི་གློང་དགུ་དང་། །ཐུགས་རྗེ་རོལ་པའི་ཀློང་དགུ་ཉིད། །སྐབས་ཀྱིས་ཁྱད་པར་སོ་སོར་སྣང་། །མ་བཅོས་རོལ་བ་རང་སྣང་དང་། །ཞེན་རྟག་རྟོགས་པ་རང་སྣང་གཉིས། །བྱེ་བྲག་མ་ཕྱེད་གཏི་མུག་བློ། །དངོས་ཉིད་གཏན་ལ་མ་ཕེབས་པར། །ང་རྒྱལ་དྲེགས་པའི་གདེང་ཚིག་གིས། །འདོད་ལྔ་བབ་ཆོལ་སྦྱད་པ་ལོག །དེ་ཡི་དུས་ཀྱི་གང་ཟག་རྣམས། །སྦྲེལ་མ་གཡང་དུ་འགྲིལ་བ་བཞིན། །བླ་མ་ངན་པའི་རྗེས་འབྲངས་ནས། །རྡོ་རྗེའི་ཁབ་ཏུ་ལྟུང་གྱུར་ནས། །བྱང་ཆུབ་སེསམ་ཀྱི་རིགས་དང་བྲལ། །མ་བཅོས་རྫོགས་པའི་ངོ་བོ་ཉིད། །བརྡ་ཚིག་ཞེན་བརྗོད་ཀུན་བྲལ་ཡང་། །མ་ཚན་མ་བརྡ་ཚིག་ཞེན་པ་རྣམས། །བརྗོད་པས་དོན་ལ་དགོད་པ་དང་། །ཐེག་པ་ཀུན་གྱི་དོན་རྣམས་ནི། །འདི་ལ་རྫོགས་པར་བསྟན་པ་དང་། །མ་འདྲེས་ཁྱབ་པར་བསྟན་པའི་ཕྱིར། །ཀློང་དགུའི་ཁྱད་པར་བསྟན་པ་ཡིན། །དེ་དག་གང་ལྟར་སྣང་གྱུར་ཀྱང་། །རང་བྱུང་སྙིང་པོ་དེ་ཤར་ཕྱིར། །རྒྱ་མཚོ་ཆུ་བོ་འདུ་འཕྲོ་ལྟར། 
།མ་ལུས་སེམས་སུ་འདུས་པ་ཡིན། །དོན་གཅིག་མ་ལུས་ཀུན་རྫོགས་པས། །ཀློང་དགུ་ཐུགས་ཀྱི་ཡང་སྙིང་འདི། །རྡོ་རྗེ་འཕྲུལ་གྱི་ཚིག་གིས་བསྟན། །མ་བཅོས་རིག་པ་ཉམས་ཀྱིས་གོ །བསྟན་པའི་བྱེ་བྲག་ཇི་སྙེད་པ། །སྙིང་པོ་དོན་དུ་ཀུན་འདུས་པས། །དངོས་དོན་རྟོགས་པའི་སྐད་ཅིག་ལ། །བསྟན་པ་མ་ལུས་དུས་གཅིག་རྟོགས། །སྙིང་པོ་རོ་དང་རྣམ་པ་ལྟར། །གང་ལྟར་སྣང་ཡང་གཅིག་ཏུ་མྱོང་། །ཐ་དད་མེད་དེ་ངོ་བོ་གཅིག །རང་བཞིན་ནམ་མཁའི་མཐའ་ལྟར་ཁྱབ། །ཐུགས་རྗེ་བསྟན་པ་སྐར་ལྟར་བཀྲམ། །ཏིང་འཛིན་རྒྱ་མཚོ་རླུད་ལྟར་ཟབ། །སྤྱོད་པ་ཕྱོགས་བྲལ་ཀུན་ཏུ་སྤྱོད། །གང་ཡང་ཀློང་དགུར་མ་འདུས་མེད། །ཅེས་གསུངས་སོ། །ནམ་མཁའི་མཐའ་དང་མཉམ་པའི་རྒྱུད་ཆེན་པོ་ལས། །ཀློང་དགུའི་དབྱེ་བ་བཤད་པའི་ལེའུ་སྟེ་ཞེ་དགུ་པའོ།། །།དེ་ནས་ཡང་སེམས་དཔའ་རྡོ་རྗེ་དམ་པ་ལ། །འདུས་པ་ཆེན་པོའི་ཚོགས་ཀྱིས་འདི་སྐད་ཅེས་གསོལ་ཏོ། །སངས་རྒྱས་ཀུན་གྱི་རང་བཞིན་ཁྱོད། །མ་ལུས་སྐུ་གསུང་ཐུགས་ལ་རྫོགས། །མི་ཕྱེད་རྡོ་རྗེའི་ངོ་བོར་གཅིག །མགོན་པོ་ཁྱོད་ལ་གསོལ་བ་ནི། །ཀློང་དགུའི་བསྟན་པ་ཇི་སྙེད་པ། །གནས་པའི་ངོ་བོ་ཇི་ལྟར་གཅིག །རྟོགས་པའི་ཐབས་ནི་ཇི་ལྟར་གཅིག །རིག་པའི་ཉམས་ནི་ཇི་ལྟ་བུ། །འབྲས་བུ་ཁྱད་པར་ཇི་ལྟར་གཅིག །གཅིག་ཏུ་བསྟན་པའི་དགོས་པ་གང་། །བདག་ཅག་རྣམས་ལ་བཤད་དུ་གསོལ། 
།ཞེས་གསོལ་༄༅། །ཏོ། །དེ་ནས་སེམས་དཔའ་ཆེན་པོ་གསང་བའི་བདག་པོས་འདི་སྐས་ཅེས་བཀའ་སྩལ་ཏོ། །ཀྱེ་འདུས་པའི་ཆོགས་འདི་ལྟ་སྟེ། །མ་ལུས་སེམས་ཀྱི་རང་བཞིན་ལས། ཁུ་འབྲས་ལམ་དང་འབྲས་བུ་དང་། །གཞི་དང་ལམ་དང་འབྲས་བུ་དང་། །སངས་རྒྱས་སེམས་ཅན་ལ་སོགས་པ། །མ་ལུས་འདུས་པའི་ངོ་བོ་ཉིད། །ཕྱི་ནང་སྣོད་བཅུད་མ་ལུས་པ། །ནམ་མཁའི་ངང་དུ་འདུས་པ་ལྟར། །སྣང་སྟོང་རིག་པའི་ཆོས་རྣམས་ཀུན། །རང་བྱུང་རྒྱལ་པོར་གདོད་ནས་གཅིག །ཐོག་མཐའ་མེད་པའི་རང་བཞིན་ནི། །ཆོས་རྣམས་ཀུན་གྱི་རང་བཞིན་ཏེ། །ནམ་མཁའི་མཐའ་དང་མཉམ་སྦྱོར་བས། །རྡོ་རྗེ་སྙིང་པོའི་ངོ་བོར་གནས། །ནམ་མཁའ་རང་བཞིན་དྭངས་པ་ལ། །ཇི་སྙེད་པ་ཡི་ཆོས་སྣང་བ། །རིམ་པ་མ་འདྲེས་གནས་གྱུར་ཀྱང་། །དེ་ཡི་ངོ་བོར་གཅིག་པ་ལྟར། །མ་ལུས་ཆོས་རྣམས་མཐའ་ཡས་པ། །སེམས་ཉིད་མ་སྐྱེས་ངོ་བོར་གཅིག །མ་བཅོས་གནས་པའི་རང་བཞིན་ལ། །གང་ཞིག་རྗེས་སུ་སྤྱད་པའི་ཆོས། །སྒྲ་དང་ཚད་མ་གཏན་ཚིགས་དང་། །བཅོས་མའི་སྦྱོར་བ་མཐའ་ཡས་པ། །བརྒྱུད་པའི་སྒོ་ནས་བསྟན་པ་ཀུན། །བསྐལ་པ་གདྷའི་བྱེ་སྙེད་དུ། །བསྒྲུབས་ཤིང་བཙལ་བས་མི་རྙེད་པའི། །རྟོག་པའི་རྣལ་འབྱོར་ལ་སོགས་པའི། །ཐབས་ལ་མི་གནས་བལྟོས་མི་བྱེད། །གང་གིས་བཤད་པ་དེ་དག་ཀུན། །སངས་རྒྱས་མངོན་སུམ་བྱིན་རླབས་ཀྱིས། 
།གཞན་ལ་མ་བསྟན་མ་བརྒྱུད་པར། །སྤྱི་བླུགས་ཚངས་པའི་དབང་གིས་བསྟན། །མ་ལུས་ཐབས་ཆེན་གཅིག་ཏུ་བསྟན། །སྐལ་ལྡན་ལས་ཀྱིས་ཕྲད་པ་ལ། །དགོངས་པ་བྱིན་རླབས་ཚུལ་གྱིས་བསྟན། །རིག་པའི་ཉམས་ལ་ཆགས་པ་ན། །སེམས་དང་ཉམས་ཀྱིས་གསལ་བར་ཤེས། །མོས་ལྡན་ཕྲད་པར་དཀའ་བ་ལ། །རྣམ་བརྒྱུད་འཕྲུལ་ཚིག་སྒོ་ནས་བསྟན། །སྐལ་མེད་ལས་ཀྱིས་བསྒྲིབས་པ་ལ། །ཐབས་ཀྱི་ཁྱད་པར་གང་བསྟན་ཡང་། །ཐམས་ཅད་ལ་ནི་མེ་ལོང་ལྟར། །བལྟས་ཀྱང་གཟུགས་བརྙན་མི་སྣང་ངོ་། །ཐབས་ཀྱི་ཁྱད་པར་ཅི་བསྟན་པ། །གོ་ཞིང་རྟོགས་པ་བ།ཅིག་ལས་མེད། །རྒྱ་མཚོ་ཆུ་བོ་ཇི་བཞིན་ནོ། །དངོས་དོན་ཐབས་ཀྱིས་གང་རྟོགས་ནས། །རིག་པ་དང་པོའི་གདེང་ལྡན་པ། །ཕྱི་ནང་སྤྱོད་ཡུལ་མ་ལུས་ལ། །རིག་དང་དྲན་པས་གང་གསལ་བ། །རིན་ཆེན་གླིང་ལ་ཕྱིན་པའམ། །འབྲུ་བཅུད་ཉམས་སུ་མྱོང་བའམ། །འཁྲུལ་པ་གསལ་བའི་ཤེས་པ་ལྟར། །རིག་པ་གཅིག་ཏུ་ཉམས་མྱོང་བ། །རེ་དོགས་རྣམ་པར་བཅད་པའི་སེམས། །ཕྱོགས་བྲལ་ཡེ་ཤེས་ཆེན་པོར་རྒྱས། །མ་བཅོས་སོ་མར་ཉག་གཅིག་པས། །དུས་གསུམ་འབྱེད་པའི་ཆོས་མེད་དེ། །སྔ་ཕྱི་མེད་པའི་ངོ་བོར་གཅིག །རྟོགས་པའི་ཡེ་ཤེས་ཡེངས་པ་མེད། །ཆུ་བོའི་རླབས་སམ་ཁ་དོག་གམ། །ཆུ་བོ་ཆུ་བུརཇིབཞིནདུ། །ཞགདང་ཟླ་བ་ནས་བཟུང་ནས། །བསྐལ་པ་བྱེ་བ་མཐའ་ཀླས་པར། 
།རྒྱ་མཚོ་རླན་གྱི་ངོ་བོ་༄༅། །ལྟར། །མ་སྒོམས་ངོ་བོ་ཉིང།་དུ་གནས། །ལྟ་སྤྱོད་ཏིང་འཛིན་རོ་གཅིག་པས། །ནམ་མཁའ་ལྟ་བུར་དཔག་མེད་ཅིང་། །སྟོང་ཆེན་རྣམ་པ་ཀུན་ལྡན་པ། །བྱིན་རླབས་ནུས་མཐུའི་གཞིར་གྱུར་པ། །དུས་གསུམ་སངས་རྒྱས་ཀུན་གྱི་དངོས། །ཆོས་སྐུ་འབྲས་བུ་ཀུན་གྱི་གནས། །རང་བྱུང་སྙིང་པོ་མ་ཡིན་པའི། །དངོས་པོ་གང་ཡང་མེད་པས་ན། །དེ་ཉིད་མངོན་དུ་བསྟན་པ་དང་། །རྒྱུ་འབྲས་གཉིས་འཛིན་ལ་ཞེན་པའི། །དངོས་འཛིན་དེ་ཉིད་དགྲོལ་བ་དང་། །སྐལ་ལྡན་རིགས་ཅན་གང་ཟག་རྣམས། །མ་བཅོས་ས་ལ་གཞག་པའི་ཕྱིར། །ཀློང་དགུའི་རྩ་བ་གཅིག་ཏུ་བསྟན། །དེ་ཉིད་ནམ་མཁའི་རང་བཞིན་ལྟར། །དངོས་དང་དངོས་མེད་རྣམ་པར་སྤངས། །ཐིག་ལེ་ཆེན་པོ་ཀུན་རྫོགས་པས། །འདུས་འཕྲོ་ཐིག་ལེ་ཀློང་དུ་གསོལ། །ཞེས་གསུངས་སོ། །ནམ་མཁའི་མཐའ་དང་མཉམ་པའི་རྒྱུད་ཆེན་པོ་ལས། །ཀློང་དགུའི་རྩ་བ་གཅིག་ཏུ་བཤད་པའི་ལེའུ་སྟེ་ལྔ་བཅུ་པའོ།། །།དེ་ནས་སེམས་དཔའ་རྡོ་རྗེ་དམ་པ་ལ། །འདུས་པ་ཆེན་པོའི་འཁོར་རང་སྣང་སྤྲུལ་པའི་ཚོགས་ཀྱིས་འདི་སྐད་ཅེས་གསོལ་ཏོ། །དུས་གསུམ་རྒྱལ་བའི་རང་བཞིན་ཁྱོད། །སངས་རྒྱས་ཀུན་གྱི་བསྟན་པའི་གཏེར། །རིན་ཆེན་ཀློང་དགུ་སེམས་ཀྱི་བདག །མགོན་པོ་ཁྱོད་ལ་གསོལ་བ་ནི། །མ་བཅོས་རྡོ་རྗེ་སྙིང་པོའི་རྒྱུད། །བརྗོད་པ་ཚིག་གི་ལྡེ་མིག་གིས། 
།མ་བཅོས་སྙིང་པོར་ཇི་ལྟར་རྟོགས། །བཤད་པའི་ཚུལ་ནི་བདག་ལ་གསུངས། །ཞེས་གསོལ་ཏོ། །དེ་ནས་སེམས་དཔའ་རྡོ་རྗེ་དམ་པ་དེས་འདི་སྐད་ཅེས་བཀའ་སྩལ་ཏོ། །དུས་གསུམ་རྒྱལ་བ་ཐམས་ཅད་ཀྱི། །སྐུ་གསུང་ཐུགས་ནི་གསང་བའི་གཏེར། །ནམ་མཁའ་མཐའ་དང་མཉམ་པའི་རྒྱུད། །རྡོ་རྗེ་སྙིང་པོ་གསང་བའི་ལུང་། །རང་བྱུང་སྙིང་པོ་དབྱེར་མེད་ན། །མ་ལུས་སྟོན་པ་ཤེས་བྱའི་ཕྱིར། །མ་བཅོས་གཞི་དང་དམ་པའི་ལམ། །ལྷུན་གྱིས་གྲུབ་པའི་ལམ་དུ་བསྟན། །མ་བཅོས་རྡོ་རྗེ་སྙིང་པོའི་རྒྱུད། །ནམ་མཁའི་མཐའ་དང་མཉམ་སྦྱོར་བའི། །སངས་རྒྱས་སེམས་ཅན་དབྱེར་མེད་པ། །ལྷན་ཅིག་གནས་པའི་ནུས་པ་དང་། །གདོད་ནས་ལྷུན་གྱིས་རྫོགས་པར་གནས། །རིན་ཆེན་ལམ་གྱི་གོམས་བྱ་བ། །སྲོག་ཆགས་ཕྱོགས་མེད་བགྲོད་པ་ལྟར། །ལོག་པའི་ལྟ་སྤྱོད་ཅིར་སྣང་ཡང་། །ཉམ་ང་ལོག་པའི་འདུ་ཤེས་མེད། །བརྗོད་པ་ཚིག་ལམ་ལ་བརྟེན་ནས། །དོན་དམ་རྟོགས་པ་འབྱུང་བར་འགྱུར། །དང་པོར་བརྡ་དོན་སྤྲད་པ་དང་། །གཉིས་པ་དོན་ལ་ཕྲད་པ་ཡིན། །གསུམ་པ་དོན་དང་བྲལ་བ་ཡིན། །བཞི་པ་མ་བཅོས་ལུང་དུ་འཇུག །དང་པོ་གཏན་ལ་འབེབས་པའི་དུས། །གཉིས་པ་གཏན་ལ་ཕེབས་པའི་དུས། །གསུམ་པ་ངེས་པ་རྙེད་པའི་དུས། །བཞི་པ་གདེང་དུ་གྱུར་པའོ། །པྲ་ཁྲིད་སྒྲ་ཡི་མན་ངག་དང་། །ངེས་པ་གདེང་གི་མན་ངག་དང་། །རིག་པ་ཐལ་ཕྱུང་མན་ངག་དང་། །ཡེ་ཤེས་ཀློང་གི་རིམ་པར་བསྟན། 
།ཡེ་༄༅། ཁྲེས་རྒྱ་མཚོ་བསམ་བྲལ་བ། །ཡེངས་དང་མ་ཡེངས་འདུ་ཤེས་མེད། །རེ་དོགས་སྤངས་པའི་བསམ་པ་ཉིད། །ནམ་མཁའི་མཐའ་དང་མཉམ་པར་འཇུག །དང་པོར་མོས་པ་ཚོགས་སྤྱོད་དེ། །གཉིས་པ་ནམ་མཁའ་རྡོ་རྗེ་ཉིད། །གསུམ་པ་འགྲོ་འདུལ་ཐབས་སུ་འདོད། །སྡུག་བསྔལ་རྩོལ་སྒྲུབ་བཅས་པ་ཡི། །བསམ་གྱིས་མི་ཁྱབ་དུས་སུ་བསྟན། །བདེ་བ་ཆེན་པོས་ཉམས་སུ་བླང་། །དང་པོར་མོས་པས་འཇུག་པ་སྟེ། །གཉིས་པ་རྟོག་པའི་ཚུལ་གྱིས་འཇུག །གསུམ་པ་གདེང་དུ་གྱུར་པའོ། །དང་པོར་རིག་ཅན་གང་ཟག་དེ། །གཉིས་པ་རྟོགས་པའི་གང་ཟག་ཡིན། །གསུམ་པ་མཐར་ཕྱིན་གང་ཟག་གོ །དང་པོ་རང་རྒྱུད་འདུ་ཤེས་ཅན། །གཉིས་པ་དྲན་སྣང་གློ་བུར་བ། །གསུམ་པ་མ་བཅོས་ཉིད་དུ་གསལ། །དང་པོར་མི་མཁས་ཤེས་པ་སྟེ། །གཉིས་པ་མཁས་པའི་འདུ་ཤེས་ཡིན། །གསུམ་པ་མ་བཅོས་ཉིད་དུ་བསྟན། །དང་པོར་དགེ་བ་དང་དུ་བླང་། །གཉིས་པ་གཉིས་ཀ་མི་ལེན་ཏེ། །གསུམ་པ་དགེ་སྡིག་གཉིས་ཀ་སྤྱོད། །དང་པོར་རྩེ་གཅིག་དགོངས་པ་སྟེ། །གཉིས་པ་རྟོགས་པ་འི་དགོངས་པ་ཡིན། །གསུམ་པ་ཕྱོགས་རིས་མེད་པ་བསྟན། །མ་ལུས་དྲན་རྟོགས་ཏིང་འཛིན་མཆོག །སྣང་བ་མ་ལུས་རིག་པའི་ཉམས། །མ་བགྲོད་རིག་པ་ཀློང་གི་ས། །དུས་གཅིག་སངས་རྒྱས་ས་ལ་བཀོད། །མ་བཙལ་ལྷུན་གྱིས་གྲུབ་པ་ཉིད། །རྒྱུ་རྐྱེན་བརྩོལ་བ་ལས་འདས་པ། 
།རང་བྱུང་འོད་དང་རིན་ཆེན་ལྟར། །གཟན་ལས་བྱུང་དང་བསྒྲུབས་པ་དང་། །བཙལ་དང་བགྲོད་པའི་འབྲས་བུ་མིན། །རྒྱ་མཚོ་ཆུ་དང་རྦ་རླབས་ལྟར། །སྣ་ཚོགས་སྣང་ཡང་གཞན་བྱུང་མིན། །རང་བྱུང་ལྷུན་རྫོགས་འབྲས་བུ་ལ། །བདག་གཞན་དོན་ཀུན་རྫོགས་པར་གནས། །ངོ་བོ་གཅིག་ལས་མ་གཡོས་ཀྱང་། །རོལ་པ་གཞན་དོན་འབུམ་ཕྲག་ཡས། །གང་ལྟར་མཐུན་པའི་བསམ་པ་ལྟར། །མཛད་པའི་བྱིན་རླབས་འོད་ལྟར་འཕྲོ། །མ་བཅོས་རྫོགས་ཆེན་བསྟན་པ་འདི། །རྣ་བརྒྱུད་ཚད་མའི་དོན་བྲལ་ཞིང་། །མ་བཅོས་དོན་གྱི་གདེང་མེད་ན། །ལུང་དང་སྒྲ་དང་ཡིད་སྤྱོད་ཀྱིས། །རྒྱ་མཚོ་འཇིངས་ཀྱི་ཕ་བོང་ལྟར། །རང་སྣང་རྟོགས་པའི་ཉམས་མེད་པར། །གཞན་དོན་མཛད་པའི་སྐྱེས་བུ་དེས་། །ཕ་རོལ་ཇི་ལྟར་ཐར་བར་འགྱུར། །གཉིས་ཀ་སྦྲེལ་མ་གཡང་འགྲིལ་ལྟར། །འཁོར་བའི་མཐའ་མར་ལྷུང་གྱུར་ནས། །རེ་དོགས་གནས་ལས་ཐར་པ་མེད། །ཅེས་གསུངས་སོ། །ནམ་མཁའི་མཐའ་དང་མཉམ་པའི་རྒྱུད་ཆེན་པོ་ལས། །དོན་རྣམ་གྲངས་ཀྱིས་གཏན་ལ་པབ་པའི་ལེའུ་སྟེ་ང་གཅིག་པའོ།། །།དེ་ནས་སེམས་དཔའ་རྡོ་རྗེ་དམ་པ་ལ། འདུས་པ་ཆེན་པོ་རིག་པ་རང་སྣང་གི་འཁོར་ཚོགས་ཀྱིས་འདི་སྐད་ཅེས་གསོལ་ཏོ། །དུས་གསུམ་རྒྱལ་བ་ཐམས་ཅད་ཀྱི། །སྐུ་གསུང་ཐུགས་ཀྱི་དགོངས་པ་ཆེ། །ནམ་མཁའི་མཐའ་དང་མཉམ་པའི་རྒྱུད། །རྩ་བའི་སྙིང་པོ་ལས་གསུངས་པ། 
།མན་ངག་དགུ་༄༅། །རུམ་སྦས་པའི་གཏེར། །ཐབས་ཆེན་གང་གིས་གསལ་བར་བགྱི། །ལེགས་པར་བདག་ལ་བཤད་དུ་གསོལ། །ཞེས་གསོལ་ཏོ། །དེ་ནས་ཡང་དེ་བཞིན་གཤེགས་པ་ཐམས་ཅད་ཀྱི་གསང་བའི་བདག་པོ་ལག་ན་རྡོ་རྗེས་འདི་སྐད་ཅེས་གསུངས་སོ། །སངས་རྒྱས་ཀུན་གྱི་གསང་བའི་གཏེར། །རིག་པའི་འཁོར་ལོ་ཡུ་བ་ཅན། །རྟོགས་པ་ཡེ་ཤེས་འཁོར་ལོའི་མཇོད། །དོན་གྱི་སྙིང་པོ་གསུང་གི་བཅུད། །ཀུན་བརྗོད་ཡེ་ཤེས་འཁོར་ལོ་ཅན། །རང་བཞིན་བརྟགས་དང་ལྟོས་པ་ཡི། །མ་རིག་མུན་པས་བསྒྲིབས་པ་རྣམས། །གསང་བའི་རྒྱུད་འདི་ལ་བརྟེན་ནས། །ད་ལྟ་ཉིད་དུ་དངས་པར་བྱེད། །བསྐལ་པ་སྟོང་ཕྲག་གྲངས་མེད་པར། །ཐབས་ཀྱི་རྩོལ་བའི་རྣམ་གྲངས་ཀྱིས། །ཇི་ལྟར་བཙལ་ཡང་མི་རྙེད་དེ། །རང་བྱུང་སྙིང་པོ་རྟོགས་པར་དཀའ། །ཨེ་མཧོ་རབ་ཏུ་རྟོགས་པར་དཀའ། །ཨེ་མཧོ་རང་བཞིན་རྙོག་པ་མེད། །ཨེ་མཧོ་མ་བཅོས་བདེ་ཆེན་པོ། །ཨེ་མཧོ་ཐིག་ལེ་རང་བྱུང་སེམས། །རྡོ་རྗེ་སྙིང་པོ་རྨད་བྱུང་བ། །ནམ་མཁའི་མཐའ་དང་མཉམ་པའི་རྒྱུད། །མན་ངག་མངོན་དུ་ཕྱུང་བ་ནི། །གང་དུ་རྩ་བ་སྙིང་པོའི་ཕྱིར། །དང་པོ་དག་ནི་བསྟན་པ་ཡིན། །དེ་ཉིད་རྒྱས་པར་སྟོན་པའི་ཕྱིར། །བཅུ་པ་གསལ་བར་བཀོད་པ་ཡིན། །དེ་དག་ཚོགས་པའི་དགོས་པ་ཡང་། །བྱིན་རླབས་ཏིང་འཛིན་རིག་པ་ཡིས། །རིག་པ་རང་འཆར་བསྟན་མཛད་པས། །གཉིས་པ་ཉིད་ནི་བཤད་པ་ཡིན། 
།བརྒྱུད་པའི་གསང་ཉིད་བསྟན་པའི་ཕྱིར། །བཞི་པ་དེ་ལྟར་བཀོད་པ་ཡིན། །དེ་དག་སྐལ་ལྡན་ལ་བསྟན་ཕྱིར། །ཉི་ཤུ་དྲུག་པ་བཀོད་པ་ཡིན། །འདི་དག་གཞི་ཉིད་བསྟན་པ་ཡིན། །སྐལ་ལྡན་རིགས་ཅན་རྣལ་འབྱོར་པ། །གསང་བའི་དོན་ལ་གང་གནས་པ། །ལེགས་ཉེས་འབྲས་བུ་ལུང་བསྟན་ཕྱིར། །ཉི་ཤུ་པ་ཉིད་བསྟན་པ་ཡིན །དེ་ཉིད་དཀྱིལ་འཁོར་འཇུག་པའི་ཕྱིར། །བཅུ་གསུམ་པ་ཉིད་བསྟན་པ་ཡིན། །དམ་ཚིག་ཆེན་པོ་དཔོག་པའི་ཕྱིར། །བཅོ་ལྔ་པ་ཉིད་བསྟན་པ་ཡིན། །དེ་དག་ཉིད་ལ་དབང་བསྐུར་ཞིང་། །བཅུ་བཞི་པ་ཉིད་བསྟན་པ་ཡིན། །སྐལ་ལྡན་དབང་ཐོབ་གང་ཟག་གིས། །རྣ་བརྒྱུད་གདམས་པ་ཐོབ་དགོས་པས། །བདུན་པ་ལེགས་པར་བཀོད་པ་སྟེ། །ལམ་གྱི་ངོ་བོ་བསྟན་པ་ཡིན། །བདག་དོན་རྟོགས་པ་མཐར་བྱིན་ཀྱང་། །རྫོགས་པ་ཚིག་གི་ཡན་ལག་གིས། །བཤད་བྱ་མཛོད་དགུའི་བསྟན་པ་དག །གང་ཟག་དེ་ལ་བསྟན་པའི་ཕྱིར། །ལྔ་པ་དག་ནི་བཤད་པ་ཡིན། །སེམས་ཉིད་མཛོད་དགུ་གཏེར་གྱི་བདག ཀློང་དགུར་ཕྱེ་སྟེ་བསྟན་པའི་ཕྱིར། །ཉི་ཤུ་གཅིག་པ་བཀོད་པ་ཡིན། །ཀློང་དགུའི་བམ་པོ་ཉི་ཁྲི་ཡི། །བརྗོད་པའི་ལྡེ་མིག་བསྟན་པའི་ཕྱིར། །གསུམ་པ་ཉིད་ནི་བཀོད་པ་ཡིན། །དེ་དག་ངེས་པའི་གསལ་རྟོགས་པས། །དྲུག་པ་ཉིད་ནི་བཀོད་པ་ཡིན། །གདམས་ངག་མེད་པའི་གང་ཟག་ལ། །གང་གིས་གང་ལ་བསྒྲིབས་པའི་ཕྱིར། 
།དགུ་པ་ལེགས་པར་༄༅། །བཀོད་པ་ཡིན། །དེ་ཉིད་མ་བཅོས་བསྟན་རྟོགས་པས། །བརྒྱད་པ་ལེགས་པརབསྟན་པ་ཡིན། །དེ་ཉིད་དབང་པོའི་ཁྱད་པར་གྱིས། །ཇི་ལྟར་འཚམ་པར་བསྟན་པའི་ཕྱིར། །ཉི་ཤུ་ལྔ་པ་བསྟན་པ་ཡིན། །དེ་ཡིས་ཡིད་ཆེས་ངེས་པའི་ཕྱིར། །ཉི་ཤུ་གསུམ་པ་བསྟན་པ་ཡིན། །ངེས་པ་རྙེད་པས་ཀློང་དགུ་པའོ། །རིག་པ་གཅིག་ཏུ་རྟོགས་པའི་ཕྱིར། །ཉི་ཤུ་གཉིས་པ་བསྟན་པ་ཡིན། །རིག་པ་སྐྱེ་མེད་ཉམས་མྱོང་པས། །བཅུ་གཅིག་པ་ཉིད་བསྟན་པ་ཡིན། །དེ་ཉིད་བར་ཆད་མེད་བསྒོམ་པ། །བཅུ་དྲུག་པ་ཉིད་གསལ་བར་བསྟན། །གདེང་དུ་གྱུར་པའི་རྣལ་འབྱོར་པས། །སྒོ་གསུམ་སྤྱོད་པ་བསྟན་པའི་ཕྱིར། །བཅུ་གཉིས་པ་ཉིད་བསྟན་པ་ཡིན། །ལྟ་སྤྱོད་ཏིང་འཛིན་འབྲེལ་གོམས་པས། །བྱ་མེད་འཕྲིན་ལས་ལྷུན་གྲུབ་པས། །བཅུ་བདུན་པ་ཉིད་བསྟན་པ་ཡིན། །དེ་ལྟར་རྟོགས་གོམས་རྣལ་འབྱོར་ལ། །ས་དང་ལམ་ལ་རིམ་མེད་པས། །བཅོ་བརྒྱད་པ་ཉིད་བསྟན་པ་ཡིན། །འདི་དག་ཡན་ལག་བཤད་པ་ཡིན། །དེ་ལྟར་ས་ལམ་མཐར་ཕྱིན་པས། །ཡེ་ཤེས་ལྔ་རྫོགས་ལྷུན་རྫོགས་པས། །བཅུ་དགུ་པ་ཉིད་བསྟན་པ་ཡིན། །དེ་ཉིད་ལྷུན་གྲུབ་འབྲས་བུ་བརྗོད། །དེ་ལྟར་རྫོགས་པ་ཆེན་པོ་ཉིད། །མཚན་གྱི་དོན་ཉིད་ཤེས་བྱའི་ཕྱིར། །ཉི་ཤུ་བཞི་པ་གསལ་བར་བསྟན། །དེ་དག་མི་ནུབ་བསྟན་བྱའི་ཕྱིར། །ཉི་ཤུ་བདུན་པ་བསྟན་པ་ཡིན། 
།རང་བྱུང་རྫོགས་པའི་བདུད་རྩི་འདི། །རྣ་བརྒྱུད་འཕྲུལ་ཚིག་མི་ལྡན་པར། །རང་བརྟགས་ལོག་པའི་འདུ་ཤེས་ཀྱིས། །ཡིད་སྤྱོད་རྫོགས་སུ་གང་འཇུག་པ། །བླ་མ་སློབ་མར་བཅས་པ་རྣམས། །བདུད་རྩི་དུག་ཏུ་གྱུར་པ་ལྟར། །ལྟ་སྤྱོད་ལོག་པའི་ང་རྒྱལ་གྱིས། །རྡོ་རྗེའི་ཁབ་ཏུ་ལྟུང་གྱུར་ནས། །བྱང་ཆུབ་སེམས་ཀྱི་རིགས་དང་བྲལ། །ཞེས་གསུངས་སོ། །ནམ་མཁའི་མཐའ་དང་མཉམ་པའི་རྒྱུད་ཆེན་པོ་ལས། །རྡོ་རྗེ་སྙིང་པོའི་རྒྱུད་མན་ངག་གིས་གཏན་ལ་ཕབ་པའི་ལེའུ་སྟེ་ང་གཉིས་པའོ།། །།དེ་ནས་ཡང་སེམས་དཔའ་རྡོ་རྗེ་དམ་པ་ལ། །འདུས་པ་ཆེན་པོའི་ཚོགས་རྣམས་ཀྱིས་མགྲིན་གཅིག་ཏུ་འདི་སྐད་ཅེས་གསོལ་ཏོ། །དུས་གསུམ་རྒྱལ་བ་ཐམས་ཅད་ཀྱི། །སྙིང་པོ་རང་བྱུང་རྒྱལ་པོ་ལ། །སྐྱེ་ཤི་རེ་དོགས་མི་གནས་ཀྱང་། །ཐུགས་རྗེའི་མངའ་བདག་ཁྱོད་ཀྱིས་ནི། །འཆི་བདག་ཡེ་ཤེས་ལ་བཟླས་ཏེ། །འགྲོ་བར་རེ་དོགས་གཅོད་པར་མཛོད། །ཅེས་ཞུས་སོ། །དེ་ནས་དེ་བཞིན་གཤེགས་པ་ཐམས་ཅད་ཀྱི་གསང་བའི་བདག་པོ་དེས་འདི་སྐད་ཅེས་བཀའ་སྩལ་ཏོ། །རང་བྱུང་རིག་པའི་རྒྱལ་པོ་ཉིད། །མ་ལུས་ཀུན་གྱི་རང་བཞིན་ཡང་། །དེ་ཉིད་ཀུན་བཟང་རིག་པ་སྟེ། །ཐོག་མ་མཐའ་མ་དངོས་མེད་པས། །དེ་ཉིད་བདེ་བ་ཆེན་པོ་ལ། །དྲན་རྟོག་བདེ་སྡུག་ཅིར་སྣང་ཡང་། །མ་བཅོས་བདུད་རྩིའི་ཐིག་ལེར་བརྟག །རང་བྱུང་བདུད་རྩིའི་ཕོ་བྲང་ནས། །གསང་བའི་ཐིག་ལེ་འདུ་ཞིང་འཕྲོ། 
།རྩ་བ་མ་སྐྱེས་ཨ་ལས་༄༅། །བྱུང་། །རྩེ་མོ་ཕྱོགས་མེད་ནམ་མཁའི་ཀློང་། །ངོ་བོ་ཐིག་ལེ་མི་གཡོ་བ། །བརྟགས་པས་སྟོང་པའི་ངང་དུ་ཐིམ་། །གནས་པ་དང་ནི་རྒྱུ་བ་དང་། །ཐིམ་པར་རང་བྱུང་བདེ་ཆེན་གསལ། །མ་ལུས་བདུད་རྩི་ཐིག་ལེ་ཡིས། །འཆི་བའི་རེ་དོགས་གཅད་པ་ཡིན། །བདུད་རྩི་རྒྱུ་བའི་རིག་པ་ཉིད། །གང་ལ་བརྟེན་པའི་ཡེ་ཤེས་ཏེ། །ཕྱི་ནང་ཕྱོགས་རིས་ཁ་དོག་དབྱིབས། །བར་མའི་རིག་པ་བརྟགས་པ་ལས། །ནམ་མཁའི་དཀྱིལ་འཁོར་མངོན་དུ་སྣང་། །དང་པོའི་དཀྱིལ་འཁོར་ཕྱོགས་མེད་ལ། །གསང་བའི་དབང་པོས་བལྟས་པ་ལྟར། །དང་པོར་མིག་དང་ཕྲད་པར་བྱ། །དེ་ནས་མཐོང་བའི་དོན་ལ་བརྟག །རིག་པ་གདེང་གི་དོན་ཐོབ་ནས། །མ་ལུས་ཀུན་ཀྱང་དེ་བཞིན་ཏེ། །ཕྱོགས་མེད་ནམ་མཁའི་རང་བཞིན་ལ། །སྐྱེས་བུས་རལ་གྲི་བཏབ་པའམ། །དད་པའི་རང་བཞིན་འབིགས་པ་ལྟར། །བླུན་པོ་རྟོག་པས་བཅིངས་འགྱུར་གྱི། །དེ་ཉིད་མཐོང་བའི་རྣལ་འབྱོར་ལ། །འཕོ་བའི་རེ་དོགས་གཅད་པ་ཡིན། །གང་དུ་དེ་དག་བརྟན་གྱུར་ན། །རིག་པ་རྒྱུ་བ་གཉིས་མེད་པ། །སྨིག་སྒྱུ་རླུད་དང་འདྲེས་པ་ལྟར། །དེ་ཉིད་རིག་པའི་སྟོབས་ཀྱིས་བསྒོམ། །དེ་ལྟར་གསལ་བརྟན་འཇིགས་བྲལ་ན། །སྔ་ཕྱི་སྐྱེ་གནས་འཇིགས་པ་མེད། །ནམ་མཁའ་བསྒྲིབས་མེད་དངས་པ་ལ། །གསལ་བ་འཆར་ནུབ་མེད་པ་ལྟར། །རང་བཞིན་མ་སྐྱེས་ཕྱོགས་མེད་ལ། །རིག་པ་འཆར་ནུབ་མེད་པར་བརྡལ། 
།ནམ་ཞིག་བསླུ་བར་འདོད་པ་ན། ཁུ་བ་རིག་པའི་ཐིག་ལེ་ཉིད། །གནས་པ་ཨ་ཡི་ངང་ལ་བསྟིམ། །རླུད་སེམས་ནམ་མཁའི་ཉམས་མྱོང་གིས། །བསྡུས་ཏེ་ནམ་མཁའི་གློང་ལ་ཐིམ། །དང་པོ་རྒྱུ་བའི་ཐིག་ལེ་སྟེ། །གཉིས་པ་རིག་པའི་ཐིག་ལེ་སྟེ། །གསུམ་པ་གཉིས་མེད་ཐིག་ལེ་ཉིད། །མ་འཕོས་བར་དུ་ངེས་པར་བྱ། །གང་དུ་དམན་པའི་རྣལ་འབྱོར་ལ། །འཆི་བདག་དབང་པོ་བཟློག་པའི་ཕྱིར། །བསམ་གཏན་གསུམ་གྱི་རྣལ་འབྱོར་གྱི། །འཆི་བའི་རེ་དོགས་རྣམ་པར་གཅད། །ཐིག་ལེ་བསྡུ་བའི་ངོ་བོ་ནི། །ཇི་སྙེད་བྱ་བའི་སྤྱོད་པ་ནི། །བདག་ཉིད་སྤྱི་ཡི་ཚུལ་དུ་སྡུད། །དེ་ཉིད་གནས་པ་འབྱུང་བཞི་རླུང་། །འདི་དག་དུས་ནི་གསུམ་ཡིན་ལ། །མངོན་དུ་ངེས་ཤེས་མི་སྐྱེ་ལ། །བླ་མས་བྱིན་གྱིས་མ་བརླབས་ན། །ཐུག་ཕྲད་ལམ་ལ་རྨོངས་པ་དང་། །འཆི་མེད་བདུད་རྩི་དོན་མི་རྟོགས། །དུས་གསུམ་རིག་པས་ངེས་མཐོང་ལ། །རྐྱེན་དང་ལྡན་པའི་རྣལ་འབྱོར་པས། །བར་ཆད་མ་ལུས་བསལ་བྱས་ཏེ། །སྙན་པའི་རོལ་མོར་བཅས་པ་ཡིས། །དོན་དང་ལྡན་པའི་སྒྲ་གསུམ་གྱིས། །ཐུན་ཚད་ཉམས་དང་མཉམ་སྦྱར་ནས། །དྲན་དལ་གསུམ་གྱི་སྒྲ་ཡིས་བསྟན། །ཐ་མ་ཉིན་ཞག་བདུན་གྱིས་ཏེ། །རེ་དོགས་ཆད་པ་ཉམས་མྱོང་གིས། །བར་མ་སྲིད་པའི་ཆོས་མེད་པར། །སྐྱེ་བ་ལེན་པའི་སྡུག་བསྔལ་བྲལ། །འཁོར་བའི་རེ་དོགས་རྣམ་པར་ཆད། །སྡུག་བསྔལ་ཟད་ནས་བདེ་ཀློང་འཁྱིལ། 
།ཞེས་གསུངས་༄༅། །སོ། །ནམ་མཁའི་མཐའ་དང་མཉམ་པའི་རྒྱུད་ཆེན་པོ་ལས། །སྲོག་ཡེ་ཤེས་ཀྱི་བདུད་རྩི་ནམ་མཁར་ཐིམ་པའི་ལེའུ་སྟེང་གསུམ་པའོ།། །།དེ་ནས་ཡང་སེམས་དཔའ་རྡོ་རྗེ་དམ་པ་ལ། འདུས་པ་ཆེན་པོའི་ཚོགས་ཀྱིས་འདི་སྐད་ཅེས་གསོལ་ཏོ། །དུས་གསུམ་རྒྱལ་བ་ཐམས་ཅད་ཀྱི། །རིག་པ་གསུང་གི་འཁོར་ལོ་བདག །བརྒྱུད་པ་གསུམ་གྱི་གསང་བ་འཆང་། །མགོན་པོ་ཁྱོད་ལ་གསོལ་བ་ནི། །མ་ལུས་སེམས་སུ་རང་གནས་ཀྱང་། །རང་རྐྱེན་ལོག་པའི་སྟོབས་ཀྱིས་དཀྲུགས། །མ་བཅོས་རྫོགས་པའི་དོན་མ་མཐོང་། །མ་ལུས་སེམས་ཉིད་སྐྱེ་མེད་དུ། །ཁྱེད་ཀྱིས་བྱིན་གྱིས་བརླབ་པར་མཛོད། །ཅེས་གསོལ་ཏོ། །དེ་ནས་གསང་བའི་བདག་པོ་ཕྱག་ན་རྡོ་རྗེས་འདི་སྐད་ཅེས་བཀའ་བསྩལ་ཏོ། །རང་བྱུང་ཡེ་ཤེས་ཀུན་གྱི་བདག །སངས་རྒྱས་ཀུན་གྱི་སྙིང་པོ་སྟེ། །མ་ལུས་འགྲོ་བ་ཐམས་ཅད་ལ། །གནས་པ་གསུམ་གྱིས་གནས་གྱུར་ཀྱང་། །རྒྱལ་པོའི་ཕྲུ་དགུ་འཁྱམས་པ་ལྟར། །རང་གི་མཚན་ཉིད་མ་རྟོགས་སོ། །མ་ལུས་སེམས་ཀྱི་རང་བཞིན་ཏེ། །རྒྱུ་བ་བྲལ་བ་མངོན་སུམ་ཉིད། །ཟག་པ་མེད་པའི་དྭངས་མ་སྟེ། །མ་ལུས་སྙིང་པོར་གཅིག་པ་ཡིན། །གང་དུ་ལོག་སྟོབས་དྲག་པོ་ཡིས། །མེད་ལས་དངོས་པོར་རགས་པར་སྣང་། །གང་དུ་མཐོང་བའི་སྟོབས་ལོག་པས། །རང་བྱུང་སྙིང་པོའི་འོད་ལ་བསྒྲིབས། །ཐབས་དང་བྲལ་བའི་རྣལ་འབྱོར་པས། 
།ཇི་ལྟར་བལྟས་ཀྱང་དོན་མི་མཐོང་། །འཕྲུལ་ཚིག་བརྡ་ཡིས་གཏན་ལ་དབབ། །གསང་བའི་དོན་གྱི་རྟོགས་པས་བལྟ། །མ་བཅོས་ཡན་པར་བཞག་པས་བསྒོམ། །རེ་དོགས་མེད་པའི་ཚུལ་གྱིས་སྤྱད། །སྟོང་ཉིད་ནམ་མཁའི་རྡོ་རྗེ་ལ། །རིག་པས་མ་བཅོས་བལྟས་པའི་ཚེ། །མ་ལུས་ནམ་མཁའ་ཆེན་པོ་ཉིད། །དེ་ཉིད་དངོས་པོར་སྣང་བ་མཐོང་། །མ་བཅོས་སྣང་བའི་རང་བཞིན་ལ། །རྩེ་གཅིག་དྲན་པས་བལྟས་པའི་ཚེ། །གང་བལྟས་སྟོང་ཉིད་རང་བཞིན་ཏེ། །དེ་དག་ཇི་བཞིན་ཡིན་པར་མཐོང་། །སྣང་སྲིད་ཇི་སྙེད་མ་ལུས་པ། །སེམས་ཉིད་ཐིག་ལེའི་རང་བཞིན་ལ། །རྟོགས་པར་འདོད་པའིརྣལ་འབྱོར་པས། །དངོས་པོ་རང་སྣང་མ་རྟོགས་པར། །སྒྲ་དང་ཚད་མ་གཏན་ཚིགས་དང་། །བཅོས་མའི་ཐབས་ནི་སྣ་ཚོགས་པས། །བཙལ་བས་དངོས་པོའི་དོན་མི་རྙེད། །དངོས་འཛིན་ཕྱོགས་ཀྱི་འདུ་ཤེས་ཀྱི། །ཕྱོགས་བྲལ་ནམ་མཁའི་རང་བཞིན་ལ། །མཐའ་དབུས་མེད་པར་བཙལ་བསྒྲུབས་ཀྱང་། །སྣང་སྲིད་ནམ་མཁའི་མཐའ་ཚོལ་འདྲ། །བང་ཞིག་མ་བཅོས་རྟོགས་འདོད་པས། །མ་ལུས་ཇི་སྙེད་སྣང་བ་ཀུན། །རྣལ་འབྱོར་གཅིག་གིས་རིག་པ་སྟེ། །འདྲེས་པ་ཕྱེ་ལ་ངོ་བོར་བསྟན། །སྣང་འགྱུར་པ་ཡི་གནས་སྐབས་ཀྱིས། །སྣང་བ་སེམས་སུ་ཐེ་ཚོམས་མེད། །ཐ་མལ་སྣང་བ་བསྟན་རེག་ཅན། །སྤྱོད་པ་དང་ནི་རེ་དོགས་དང་། །ཤེས་པ་འདུལ་བས་ཉམས་མྱོང་ཡིན། །གང་དུ་རྡོ་རྗེ་བླ་མ་ཡིས། 
།རྣ་བརྒྱུད་ཚིག་གསུམ་མན་ངག་༄༅། །གིས། །ཚིག་དང་བྲལ་བ་མངོན་དུ་བསྟན། །སྲོག་གི་ཐིག་ལེ་རྒྱུ་བ་ཡིས། ཁུ།་བ་མེད་པའི་དོན་དུ་བསྟན། །སྣང་སྲིད་མཚན་མའི་དངོས་པོ་ཡིས། །མཚན་མེད་རིག་པ་མངོན་དུ་བསྟན། །དེ་ལྟར་རིག་པའི་ཉམས་མྱོང་ཡང་། །དུས་གསུམ་ཉིད་ཀྱིས་ཤེས་པ་ཡིན། །རྣ་བརྒྱུད་ལུང་གི་བདུད་རྩི་ཡིས། །མ་ལུས་སེམས་སུ་མངོན་རྟོགས་ཏེ། །དེ་ཉིད་དངོས་པོ་ཡོད་མིན་པ། ཁུ།་བ་ཆད་པའི་དུས་ཀྱིས་གསལ། །རྣ་བས་མཉན་པས་རིག་པ་ཐོས། །དེ་དང་དེ་དེར་བཅས་པ་ཉིད། །མ་སྐྱེས་སྟོང་པའི་ཀློང་དུ་མཐོང་། །དུས་གསུམ་གཅིག་ལ་ཀུན་རྫོགས་པས། །སྔ་ཕྱི་མེད་པའི་ངོ་བོ་སྟེ། །རིག་པ་མངོན་སུམ་ཉམས་ཀྱིས་གསལ། །དེ་ཉིད་དུས་གསུམ་ངོ་བོར་གནས། །རེ་དོགས་བཅད་པའི་རྣལ་འབྱོར་ལ། །མ་བསྒོམས་སེམས་ལ་ཡེངས་པ་མེད། །འཕྲ་མེད་རྟོགས་པའི་རྣལ་འབྱོར་ལ། །དུས་གསུམ་གཅིག་ཏུ་བརྟག་པའམ། །འཕེན་པ་དང་པོས་མཚམས་སྦྱར་ཏེ། །ཆུ་བོ་ལྟ་བུར་མ་ཡེངས་བསྒོམ། །མི་བརྟན་ཡལ་བའི་གང་ཟག་གིས། །མཐོང་ནས་རིག་པའི་ཉམས་མྱོང་ལ། །རི་གཟར་དྲག་པོའི་འབབ་ཆུ་ལྟར། །རྩེ་གཅིག་གནས་པའི་མན་ངག་གིས། །ཇི་སྙེད་ཉམས་མྱོང་ངོ་བོར་སྡུད། །རིགས་ངན་ལོག་པའི་སློབ་དཔོན་ནི། །རྒྱལ་བའི་བཀའ་བརྒྱུད་མི་ཤེས་ཤིང་། །རྣ་བརྒྱུད་བདུད་རྩི་བྲལ་བ་དང་། །སྤྱི་བླུགས་དབང་དོན་མ་ཐོབ་པར། །ང་རྒྱལ་དྲེགས་པའི་འདུ་ཤེས་ཀྱིས། 
།རྫོགས་ཆེན་དོན་ལ་གང་སྤྱོད་པ། །དམུས་ལོང་ལམ་སྣ་འདྲེན་པ་ལྟར། །བསྐལ་པ་ནམ་མཁའ་ཟད་པའི་བར། །བདག་ཉིད་བདེར་ཡང་མི་ནུས་ན། །གཞན་དག་གྲོལ་པར་ཇི་ལྟར་འགྱུར། །དེ་བས་ལོག་པའི་བླ་མ་ནི། །ཕྲད་པས་ལོག་པའི་ལམ་སྟོན་ཅིང་། །འགྲོགས་པས་འཁོར་བའི་མཚན་མ་འཕེལ། །དབང་དང་མན་ངག་བྱིན་པའི་མཐུས། །སྡུག་བསྔལ་བརྐམ་ཆགས་དྲག་པོ་སྐྱེ། །དྲན་པས་ཡིད་སྐྱོའི་འདུ་ཤེས་འབྱུང་། །འདི་ལྟ་བུ་ཡི་སློབ་དཔོན་ནི། །རྨི་ལམ་དུ་ཡང་མི་བསམ་ན། །ལོངས་སྤྱོད་དབུལ་ཞིང་བཀུར་བ་དང་། །མངོན་དུ་ཕྲད་པ་སྨོས་ཅི་དགོས། །ཞེས་གསུངས་སོ། །ནམ་མཁའི་མཐའ་དང་མཉམ་པའི་རྒྱུད་ཆེན་པོ་ལས། །རྣ་བརྒྱུད་ཚིག་གསུམ་གྱི་ལེའུ་སྟེ་ང་བཞི་པའོ།། །།དེ་ནས་ཡང་སེམས་དཔའ་རྡོ་རྗེ་དམ་པ་ལ་འདུས་པ་ཆེན་པོའི་ཚོགས་ཀྱིས་འདི་སྐད་ཅེས་གསོལ་ཏོ། །དུས་གསུམ་རྒྱལ་བ་ཐམས་ཅད་ཀྱི། །རྡོ་རྗེ་རིག་པ་སྙིང་པོའི་ངང་། །བསྒྲུབ་ཅིང་འབད་རྩོལ་བྲལ་བ་ཉིད། །སངས་རྒྱས་ཀུན་གྱི་སྙིང་པོ་ཆེ། །མ་ལུས་ཀུན་འདུས་རིག་པའི་གཏེར། །མགོན་པོ་ཁྱོད་ལ་གསོལ་བ་ནི། །རྡོ་རྗེའི་དོན་ནི་ཇི་ལྟར་ལགས། །སྙིང་པོ་ཞེས་པའི་དོན་ཅི་ཞིག །གཏན་ལ་དབབ་ཚུལ་ཇི་ལྟ་བུ། །ཕེབས་ན་གནས་ཚུལ་དོན་ཅི་ཞིག །མ་འོངས་སྐལ་ལྡན་དོན་གྱི་ཕྱིར། །བདག་ཅག་རྣམས་ལ་ལེགས་པར་གསུངས། །ཞེས་གསོལ་ཏོ། 
།དེ་ནས་གསང་བའི་བདག་པོ་ཕྱག་ན་རྡོ་༄༅། །རྗེས་འདི་སྐད་ཅེས་བཀའ་སྩལ་ཏོ། །དུས་གསུམ་སངས་རྒྱས་ཐམས་ཅད་ཀྱི། །དགོངས་པའི་རིག་པ་སྐྱེ་བ་མེད། །གདོད་ནས་རང་བྱུང་སྙིང་པོ་སྟེ། །མི་ཕྱེད་རྡོ་རྗེ་ཞེས་སུ་བཤད། །མ་བཅོས་རང་བྱུང་ཡེ་ཤེས་ནི། །མཚོན་པ་རྡོ་རྗེ་གསུམ་ལས་བྱུང་། །ཆོས་ཉིད་མ་བཅོས་རྡོ་རྗེ་ནི། །གྲུབ་ནས་འཇིག་པའི་དུས་མེད་དོ། །སྐྱེ་མེད་རིགས་ལྡན་རྡོ་རྗེ་ནི། །རྡོ་རྗེས་རྒྱས་ཐེབས་བླ་ཡིས། །སྣང་སྲིད་རིག་པ་རྡོ་རྗེ་སྲ །མཚོན་པ་རྡོ་རྗེས་གཏན་ལ་ཕབ། །རང་བྱུང་རིག་པའི་རྡོ་རྗེ་ནི། ཁུ་རྐྱེན་བྲལ་བས་སྐྱེ་བ་མེད། །གཉེན་པོ་བྲལ་བས་འཇིག་པ་མེད། །བསམ་བྲལ་རིག་པ་ཅིར་མི་དགོངས། །གཉིས་མེད་ཡེ་ཤེས་རྡོ་རྗེ་ནི། །སྟོང་ཉིད་ནམ་མཁའི་དོན་རྟོགས་པས། །སྣང་སྲིད་བདེ་ཆེན་རྡོ་རྗེ་ཉིད། །མ་བཅོས་རོ་གཅིག་ཁྱད་པར་མེད། །རྡོ་རྗེ་རང་བྱུང་སྙིང་པོ་ཅན། །མ་ལུས་ཀུན་འདུས་གཉིས་སུ་མེད། །བདེ་ཆེན་ཀློང་གི་འོད་བརྡལ་བས། །ཕྱོགས་རིས་མེད་པར་ཁྱབ་པར་གནས། །རང་བྱུང་རྫོགས་པའི་སྙིང་པོ་ན། །མ་ལུས་འདུས་པའི་སྙིང་པོ་སྟེ། །ཐིག་ལེ་ཕྱོགས་མེད་ནམ་མཁའི་ཀློང་། །ཕྱོགས་མེད་བདེ་བ་ཆེན་པོར་གནས། །མི་ཕྱེད་པ་དང་འཇོམས་པ་དང་། །གཉེན་པོ་མེད་དང་མི་འཇིག་དང་། །རྟག་པ་ཆེན་པོ་ཉིད་ཀྱི་ཕྱིར། །རྡོ་རྗེ་ཞེས་ནི་བརྗོད་པ་ཡིན། །མ་ལུས་ཆོས་རྣམས་ཐམས་ཅད་ཀུན། །འདུ་ཞིང་འབྱུང་བའི་སྙིང་པོ་སྟེ། །དངོས་རྣམས་ཀུན་གྱི་དེ་ཉིད་དོན། 
།མ་ལུས་འབྱུང་བའི་སྙིང་པོ་ཡིན། །མ་ལུས་འདུས་པའི་ངོ་བོ་ནི། །རིག་པ་སྐྱེ་མེད་སྙིང་པོ་སྟེ། །རེ་དོགས་གསལ་བའི་ཡུལ་འདས་པ། །སངས་རྒྱས་སེམས་ཅན་མཉམ་དུ་གནས། །མ་བཅོས་རིག་པ་ཡེ་ཤེས་ནི། །སྒྲོ་སྐུར་འདས་པའི་སྙིང་པོ་སྟེ། །མ་ལུས་ཀུན་འདུས་སྙིང་པོ་ཅན། །ཐ་དད་གཞན་པའི་རྣམ་པ་མེད། །མ་ལུས་རང་བྱུང་སྙིང་པོ་ཉིད།།དམན་པ་རྣམས་ཀྱི་ཡུལ་མིན་པས། །དུས་གསུམ་སངས་རྒྱས་མ་ལུས་ལ། །རེ་དོགས་བཅད་པའི་བསྟན་པ་ཉིད། །དགོངས་པས་ཕྱོགས་རིས་མེད་པར་བསྟན། །སྐད་ཅིག་ཙམ་གྱིས་རྫོགས་སངས་རྒྱས། །རེ་དོགས་བཅད་པས་ལྷུན་གྱིས་གྲུབ། །རིག་པ་ལོངས་སྤྱོད་རྫོགས་པ་དེས། །ས་བཅུའི་དབང་ཕྱུག་རྣལ་འབྱོར་ལ། །དགོངས་པ་ཆོས་ཉིད་བདེ་ཆེན་བཤད། །ཏིང་འཛིན་རིག་པའི་གདེང་གིས་གོ །མ་བགྲོད་སངས་རྒྱས་ས་ལ་གནས། །དུས་གཅིག་སངས་རྒྱས་ས་ལ་བཞག །སྟོན་པ་སྤྲུལ་པའི་སྐུ་ཡིས་ནི། །མངོན་དུ་བསྟན་པའི་སྐལ་མེད་ལ། །བརྗོད་པའི་ཚིག་གི་ལྡེ་མིག་གིས། །མ་བཅོས་དོན་ལ་བརྒྱུད་དེ་བསྟན། །རང་བྱུང་བྱང་ཆུབ་སྙིང་པོའི་ལུས། །ཕྱོགས་མེད་ཉི་མའི་སྙིང་པོ་ལྟར། །གསལ་ནས་བར་ཆད་མེད་པའི་ལ། །མངོན་དུ་སྐུ་གསུམ་བསྟན་པ་ལྟར། །མ་འོངས་སྐལ་ལྡན་རྣལ་འབྱོར་ལ། །བརྒྱུད་པ་གསུམ་གྱིས་ཤེས་པར་བྱ། །སྐལ་ལྡན་དབང་པོའི་ཁྱད་པར་གྱིས། །དགོངས་པས་བྱིན་གྱིས་བརླབས་པ་དང་། 
།མ་རིག་མཉམ་ཉིད་སེམས་ལ་༄༅། །སྣང་། །རྣ་བརྒྱུད་གསང་བའི་འཕུལ་ཚིག་གིས། །རྣ་ལམ་མ་བཅོས་དོན་ལ་སྦྱར། །མ་ནོར་དམ་པའི་རིགས་ཅན་ལ། །མ་བཅོས་དགོངས་པ་གཏན་ལ་ཕབ། །གསང་དོན་ཐབས་ཀྱིས་ངེས་རྟོགས་ནས། །རིག་པ་ཉམས་ཀྱི་གོམས་ཚད་ཀྱིས། །མ་ལུས་དྲན་རིག་ཉམས་སུ་འབར། །མ་བཅོས་བཏང་བཟུང་མེད་པའི་སེམས། །རིན་ཆེན་གླིང་ལ་བགྲོད་པའམ། །རྒྱ་མཚོའི་སྙིང་པོར་གནས་པ་ལྟར། །སྣ་ཚོགས་ཞེན་པ་རང་ལོག་ནས། །རིག་པའི་ཉམས་ནི་གཅིག་ཏུ་གསལ། །ཞེས་གསུངས་སོ། །ནམ་མཁའི་མཐའ་དང་མཉམ་པའི་རྒྱུད་ཆེན་པོ་ལས། །རྡོ་རྗེ་སྙིང་པོ་གཏན་ལ་ཕབ་པའི་ལེའུ་སྟེ་ལྔ་བཅུ་ང་ལྔ་པའོ།། །།དེ་ནས་ཡང་སེམས་དཔའ་རྡོ་རྗེ་དམ་པ་ལ། །འདུས་པའི་ཚོགས་ཀྱིས་འདི་སྐད་ཅེས་གསོལ་ཏོ། །དུས་གསུམ་རྒྱལ་བ་ཐམས་ཅད་ཀྱིས། །ཡེ་ཤེས་རང་བཞིན་ཁྱོད་ཡིན་པས། །སངས་རྒྱས་ཀུན་གྱིས་མཛད་པར་ཤར། ཁུད་ཀུན་འདུས་པའི་རྩ་བ་ཞེས། །རྒྱལ་བ་རྣམས་ཀྱི་གསུངས་པའི་དོན། །མགོན་པོས་བདག་ཅག་རྣམས་ལ་གསུངས། །ཞེས་གསོལ་ཏོ། །དེ་ནས་སེམས་དཔའ་རྡོ་རྗེ་དམ་པས་འདི་སྐད་ཅེས་བཀའ་སྩལ་ཏོ། །ཨེ་མཧོ་སངས་རྒྱས་ཐམས་ཅད་ཀྱིས། །རང་བྱུང་ཐིག་ལེ་མཚོན་པའི་ཐབས། །བཀའ་རྒྱུད་མ་ལུས་ཐམས་ཅད་ཀྱི། །དམ་པའི་སྙིང་པོ་དྲི་མ་མེད། །ཨེ་མཧོ་ཡེ་ཤེས་མཆོག་གི་དོན། །ཨེ་མཧོ་ཤིན་ཏུ་རྟོགས་པར་དཀའ། 
།ཨེ་མཧོ་རྒྱལ་བ་ཀུན་གྱི་ལམ། །ཨེ་མཧོ་མཆོག་ཏུ་མྱ་ངན་འདས། །འདི་ནི་སངས་རྒྱས་ཐམས་ཅད་ཀྱི། །ཡེ་ཤེས་སྙིང་པོ་དྲི་མ་མེད། །རྡོ་རྗེ་ནམ་མཁའི་དཀྱིལ་ལྟ་བུ། །དམ་པ་རྣམས་ཀྱིས་དགོངས་པ་ཉིད། །རྡོ་རྗེ་སེམས་དཔའ་ནམ་མཁའ་ཆེ། །དུས་གསུམ་འགྱུར་མེད་རང་གི་དབྱིངས། །རང་བྱུང་ཕྱོགས་རིས་ཡུལ་མེད་པས། །མི་སྐྱེ་མི་འགག་ཅིར་མི་དགོངས། །ཕྱི་ནང་སྤྱོད་ཡུལ་ཐམས་ཅད་ཀུན། །རང་ཐིག་ལེའི་དར་དུ་བསྡུ། །དེ་ཉིད་ཕྱོགས་མེད་རང་སྣང་བས། །སངས་རྒྱས་སེམས་ཅན་རེ་དོགས་མེད། །སྣ་ཚོགས་སྐུ་གསུང་ཐུགས་སུ་བསྡུས། །དེ་ཉིད་རིག་པ་སྐྱེ་མེད་དེ། །རང་བྱུང་སྙིང་པོ་ཀློང་ཐོབ་པས། །ཕྱོགས་འཛིན་རྣམ་རྟོག་ཟིལ་གྱིས་མནན། །ཇི་སྙེད་ཕུང་པོ་ལྔ་བདག་ཉིད། །དེ་ཉིད་གཟུང་འཛིན་བདག་ཉིད་དེ། །དག་དང་མ་དག་གཅིག་ཏུ་འདྲེས། །བསྒོམ་དུ་མེད་པའི་ཐིག་ལེར་གསལ། །མི་དམིགས་ཡུལ་མེད་ཐིག་ལེ་ཉིད། །སྒྲོ་སྐུར་འདས་པའི་དོན་རྟོགས་ནས། །ཡོད་མེད་རེ་དོགས་ཆད་པའི་ལམ། །ཕྱོགས་མེད་རང་བྱུང་ཀུན་ལ་འཇུག །མ་རྟོགས་འཁོར་བའི་རྩ་བ་ནི། །རང་སེམས་ཙིསྟའི་དཀྱིལ་འཁོར་ལྔ། །པདྨ་སྐྱོན་བྲལ་ཡོན་ཏན་ལྟར། །མ་ལུས་རྨད་བྱུང་སངས་རྒྱས་ས། །འཁོར་འདས་མ་ལུས་ཀུན་གྱི་རྩ། །རང་སེམས་མ་བཅོས་སྙིང་པོ་སྟེ། །བརྟགས་པས་ནམ་མཁའ་ལས་འདསཔ། །མཚོནཅིངབརྟགཔའི་ཡུལ་ལས་འདས། །རྩ་བ་མེད་པའི་རིག་པ་ཉིད། 
།ཆོས་༄༅། །རྣམས་ཀུན་གྱི་རྩེ་མོ་སྟེ། །ཐབས་ཀྱིས་རྟོགས་ན་བྱུང་རྒྱལ་ཉིད། །མ་ལུས་རེ་དོགས་བཅད་པ་ཡིན། །མ་ལུས་བདག་ཉིད་ཡིན་རྟོགས་ནས། །བདག་ཉིད་རྟོགས་པས་ཕ་རོལ་ཕྱིན། །བདེ་བས་བདེ་རྟོགས་བདེ་ཆེན་རྟོགས། །དམ་ཚིག་བདེ་རྟོགས་བདེ་བའི་མཆོག །སྲོག་ནི་ནམ་མཁའི་རྡོ་རྗེ་སྟེ། །འཁོར་ལོ་བསྐོར་བ་མ་ལུས་གཅོད། །ཕྱི་ནང་སྣོད་བཅུད་ཐམས་ཅད་ཀུན། །མཉམ་པ་ཆེན་པོའི་ངང་དུ་བསྐོར། །མ་ལུས་ཆོས་རྣམས་ཐམས་ཅད་ཀྱི། །ངོ་བོ་སེམས་སུ་གཅིག་པས་ན། །གསང་བའི་ཐབས་ཆེན་གཅིག་བསྟན་པས། །མ་ལུས་ཀུན་རྟོགས་རྒྱལ་པོའོ། །མ་བཅོས་རིག་པའི་ཐིག་ལེ་ལ། །བདེ་བ་ཆེན་པོའི་ཐིག་ལེ་བརྟག །བཅོས་པ་མེད་པའི་ཐིག་ལེ་བདེ། །ཇི་སྙེད་སྔ་ཕྱི་ཆོས་རྣམས་ནི། །ཡུལ་དང་ཤེས་པ་གཉིས་འདུས་ཏེ། །དེ་ཉིད་མ་བཅོས་ཐིག་ལེར་འདུས། །དེ་ཉིད་རྟོགས་པས་རོ་གཅིག་གོ །མ་ལུས་བདག་ཉིད་ཀུན་རྫོགས་པས། །དག་དང་མ་དག་ཚིག་མཐའ་འདས། །བདག་ཉིད་ཆུ་ལྟར་གཞན་མེད་པས། །མ་བཅོས་རྣལ་དུ་གནས་པ་ཉིད། །ཇི་སྙེད་ཐ་སྙད་མ་ལུས་པའི། །རིག་པ་ཀུན་ཀྱང་ཐ་སྙད་སྤྱད། །རེ་དོགས་འཇིགས་པ་ཀུན་བྲལ་བ། །མ་ལུས་ཀུན་གྱི་རྟོགས་བྱ་ཉིད། །མ་བཅོས་རིག་པའི་དོན་ཉིད་ནི། །རྣ་བརྒྱུད་འཕྲུལ་གྱིས་རིམ་པར་བསྟན། །རྡོ་རྗེ་གསེར་གྱི་ཞེན་བ་ཀྲོལ་ནས། །ཐ་མ་མ་བཅོས་ངོ་བོར་བསྟན། །ཁམས་གསུམཡིདབཞིནནོརབུསྟེ། 
།སྟོང་ལ་ཡོན་ཏན་ཀུན་འབྱུང་བ། །ནམ་མཁའི་ནོར་བུས་དབང་བསྐུར་ནས། །རྒྱལ་བ་ཀུན་གྱི་དབང་པོ་ཡིན། །མ་ལུས་རྫོགས་པའི་ཐིག་ལེ་སྟེ། །སྙིང་པོའི་དམ་ལས་མ་འདས་ན། །དམངས་ཀྱི་ཆད་པས་མི་འཇིགས་ལྟར། །མཚན་མའི་སྐྱོན་གྱིས་མི་འཇིགས་སོ། །མ་ལུས་ཀུན་བྱེད་བྱང་ཆུབ་སེམས། །རྒྱ་མཚོ་ཉི་ལྟར་འཇིགས་མེད་པས། །རེ་དོགས་སྤངས་པའི་སྤྱོད་པ་ཉིད། །འཆི་མེད་བདུད་རྩི་རྒྱལ་པོ་སྟེ། །འདི་ནི་རྒྱལ་བ་ཐམས་ཅད་ཀྱི། ཁུད་དོ་ཅོག་གི་རྩ་བ་སྟེ། །རྡོ་རྗེ་འདུས་པའི་སྙིང་པོ་ཡིན། །ཞེས་གསུངས་སོ། །ནམ་མཁའི་མཐའ་དང་མཉམ་པའི་རྒྱུད་ཆེན་པོ་ལས། །རྒྱལ་བ་ཀུན་གྱི་དགོངས་པའི་རྩ་བ་འདུས་པའི་ལུང་གི་ལེའུ་སྟེ་ང་དྲུག་པའོ།། །།དེ་ནས་དེ་བཞིན་གཤེགས་པ་གསང་བའི་བདག་པོ་ཆེན་པོ་དེ་དགོངས་པ་རྣལ་དུ་བཞག་པའི་དོན་འདི་གསུངས་སོ། །སྐལ་ལྡན་རིག་པའི་རྒྱལ་སྲས་ཀྱིས། །མ་ལུས་བྱ་བ་ཀུན་བྱས་ནས། །དམ་པའི་བླ་མ་བརྟེན་བྱས་ཏེ། །རྣ་བརྒྱུད་བདུད་རྩི་འཐུངས་པ་ཡིས། །འཁོར་བའི་རེ་དོགས་ཀུན་བཅད་ནས། །ཕྱི་ནང་འཇུག་པའི་ཡུལ་མེད་པས། །མ་བཅོས་བྱང་ཆུབ་སེམས་ཀྱི་ཀློང་། །སྙིང་པོ་ཤར་མེད་ནུབ་པ་མེད། །ཐོག་མ་ཐ་མ་མེད་པའི་སེམས། །མ་ལུས་ཐིག་ལེའི་ཀློང་བརྡལ་བས། །བཅོས་པ་མེད་ཀྱི་ཅི་བདེར་ཞོག །ཕྱོགས་བཅུའི་རྒྱལ་བ་ཐམས་ཅད་ཀྱི། །སྙིང་པོ་རང་བྱུང་དོན་རྟོགས་ནས། 
།དགོངས་པ་རྣལ་དུ་བཞག་པ་༄༅། །ཡིས། །རྒྱལ་བ་ཀུན་གྱི་ངོ་བོར་གྱུར། །འདས་པའི་སངས་རྒྱས་དེ་བཞིན་གཤེགས། །རྡུལ་གྱི་ཞིང་དང་རབ་མཉམ་པ། །རང་བྱུང་རྫོགས་པའི་དོན་ཐོབ་ནས། །དགོངས་པ་རྣལ་དུ་བཞག་ལས་བྱུང་། །མ་བྱོན་དཔལ་ལྡན་དེ་བཞིན་གཤེགས། །ནམ་མཁའི་མཐའ་དང་རབ་མཉམ་པ། །རྫོགས་ཆེན་ལྷུན་གྲུབ་དོན་རྟོགས་ནས། །དགོངས་པ་རྣལ་དུ་བཞག་པས་འགྲུབ། །སངས་རྒྱས་ཀུན་གྱི་དགོངས་པ་ནི། །ཇི་སྙེད་ཆོས་རྣམས་མ་ལུས་པ། །སྙིང་པོ་གཅིག་ཏུ་ཀུན་འདྲ་པས། །དེ་ཉིད་མ་བཅོས་དགོངས་པ་སྟེ། །རྟོགས་ནས་ཡན་པར་བཞག་ལས་བྱུང་། །མ་སྐྱེས་སྐྱེ་བ་རང་ལོག་པ། །རྨི་ལམ་སད་པའི་སྤྱོད་ཡུལ་ལྟར། །རྟོགས་ནས་དོན་འཛིན་རྣལ་འབྱོར་པས། །མ་བཅོས་བཞག་པས་བདེ་བར་གྲོལ། །རྡོ་རྗེ་སེམས་དཔར་རང་གྲུབ་པ། །དཔག་མེད་ཡེ་ཤེས་ལས་བྱུང་བའི། །སངས་རྒྱས་སྣ་ཚོགས་སྐུར་བྱུང་ནས། །མངོན་སུམ་རང་གི་སྙིང་ལ་ཐིམ། །དཔག་མེད་ཡེ་ཤེས་ཆུ་བོའི་རྒྱུན། །སྤྱོད་ཡུལ་མ་ལུས་རྒྱུན་མི་འཆད། །རྣལ་འབྱོར་སྐལ་ལྡན་གྲོལ་འདོད་པས། །འཐུངས་པ་ཙམ་གྱིས་རྣམ་པར་གྲོལ། །དེ་བས་སྲིད་པའི་རྒྱ་མཚོ་ཉིད། །རྣལ་འབྱོར་ཐབས་ལྡན་སྐྱེས་བུ་ཡིས། །རྒྱལ་བའི་བཀའ་གསང་སྙིང་པོ་ལ། །རྟོགས་པས་མི་བསྐྱོད་བདེར་གནས་སོ། །ཇི་སྲིད་ནམ་མཁའི་མཐར་ཐུག་པའི། །ཇིསྙེད་སྣངགྲགས་མ་ལུས་པ། །མ་ལུས་སྙིང་པོ་གཅིག་ཏུ་གནས། 
།དེ་ཉིད་རྡོ་རྗེ་སེམས་དཔའ་སྟེ། །མ་ལུས་དངོས་འདི་ཐམས་ཅད་ཀུན། །མ་བཅོས་རྫོགས་པའི་རྣལ་འབྱོར་ལ། །མ་ལུས་རྡོ་རྗེ་སེམས་དཔར་ནི། །མངོན་སུམ་གཟུགས་ཀྱི་གནས་པར་འགྱུར། །ནམ་མཁའི་མཐའ་དང་མཉམ་སྦྱོར་བའི། །རྫོགས་ཆནེ་དོན་ལ་གང་གནས་པས། །དངོས་པོ་གང་དང་གང་སྣང་ཡང་། །དགོངས་པ་རྣལ་དུ་གཞག་པར་བྱའོ། །དཔག་མེད་ཡེ་ཤེས་འཁོར་ལོ་ཅན། །སངས་རྒྱས་ཀུན་གྱི་སྙིང་པོ་ཉིད། །ནམ་མཁའ་ལྟ་བུ་དཔག་མེད་པ། །རང་ཉིད་དེ་ལྟར་གནས་པར་བྱ། །མཐའ་དབུས་ཕྱོགས་རིགས་དང་བྲལ་བ། །ཡེ་ཤེས་རང་བྱུང་བསམ་མི་ཁྱབ། །དགག་བསྒྲུབ་རེ་དོགས་ཆད་པ་ཡི། །བསྒོམ་དུ་མེད་པའི་ཚུལ་གྱིས་གནས། །རང་བཞིན་འབབ་ཆུ་ཇི་བཞིན་དུ། །མ་བསྒོམས་རང་གཞག་དགོངས་པའི་ལུང་། །མ་ལུས་རྣལ་དུ་བཞག་པ་ནི། །རང་དགར་གནས་པའི་སྟོབས་ལས་འགྲུབ། །དབང་པོ་གང་དང་གང་སྣང་བ། །ཡེ་ཤེས་ནམ་མཁའི་འོད་དུ་གསལ། །ཉི་འོད་ནམ་མཁའི་ཆུ་རླབས་ལྟར། །མ་བཅོས་རང་གྲོལ་ཉིད་ལ་ཐིམ། །དཔག་མེད་ནམ་མཁའི་རང་བཞིན་ལ། ཁྲར་མེད་ཉི་མའི་འོད་ཀྱིས་གང་། །ཤར་བ་མེད་ཅིང་ནུབ་པ་མེད། །ནམ་མཁའི་མཐར་ཐུག་བར་དུ་གནས། །སངས་རྒྱས་ཀུན་གྱི་བདེ་ཆེན་འདི། །དགོངས་པས་མ་བཅོས་རྣལ་གཞག་པ། །རིམ་པར་བརྒྱུད་པའི་གསང་བའི་གཏེར། །བསྐལ་པར་སྦྱངས་པའི་རྣལ་འབྱོར་རམ། 
།དབང་པོ་ཆིག་ཆོད་གང་རུང་༄༅། །ལ། །ཀློང་དགུ་རྒྱ་མཚོ་བཅུད་བསྡུས་པའི། །དབང་པོ་ཡན་བཞག་གསང་བའི་ཐབས། །དགོངས་པ་རྣལ་བཞག་གྲོལ་བའི་ལམ། །རྣལ་འབྱོར་ཐབས་ཀྱི་གསང་ཆེན་འདི། །སྐལ་ལྡན་གཅིག་གི་སྤྱོད་ཡུལ་ཏེ། །དམན་པ་རྣམས་ཀྱི་སྤྱོ་ཡུལ་མིན། །དགོངས་པ་རྣལ་བཞག་ཡེ་ཤེས་ཡིན། །ཞེས་གསུངས་སོ། །ནམ་མཁའི་མཐའ་དང་མཉམ་པའི་རྒྱུད་ཆེན་པོ་ལས། །དགོངས་པ་རྣལ་དུ་གཞག་པའི་ལེའུ་སྟེ་ལྔ་བཅུ་བདུན་པའོ།། །།དེ་ནས་ཡང་སེམས་དཔའ་རྡོ་རྗེ་དམ་པ་དེ་ལ། འདུས་པ་ཆེན་པོའི་ཚོགས་རྣམས་ཀྱིས་འདི་སྐད་ཅེས་གསོལ་ཏོ། །སྐྱོབ་པ་སངས་རྒྱས་ཐམས་ཅད་ཀྱི། །སྐུ་དང་གསུང་དང་ཐུགས་ཀྱི་རྒྱུད། །གསང་བ་ཀུན་གྱི་བདག་ཉིད་དེ། །རྒྱུད་ཀྱི་དོན་ནི་ཇི་ལྟ་བུ། །རྩ་བ་ཞེས་ནི་ཇི་ལྟར་ལགས། །ཕྱི་མ་ཞེས་ནི་ཇི་ལྟར་ལགས། །གསང་བ་ཞེས་ནི་གང་ལ་བགྱི། །དེ་ཡི་བརྡ་ནི་ཇི་ལྟར་ལགས། །དེ་ནི་དོན་ནི་བཤད་དུ་གསོལ། །ཞེས་ཞུས་སོ། །དེ་ནས་བཅོམ་ལྡན་འདས་གསང་བའི་བདག་པོ་ཕྱག་ན་རྡོ་རྗེས། །འཁོར་གྱི་ཚོགས་ལ་འདི་སྐད་ཅེས་བཀའ་སྩལ་ཏོ། །འདས་དང་ད་ལྟར་མ་བྱོན་པའི། །དེ་བཞིན་གཤེགས་པ་ཐམས་ཅད་ཀྱི། །སྐུ་དང་གསུང་ཐུགས་རྡོ་རྗེ་ཡི། །མ་བཅོས་སྙིང་པོར་རོ་གཅིག་པའི། །ཡེ་ཤེས་རང་བྱུང་སྐྱེ་མེད་ཀློང་། །རྟག་ཏུ་གནས་པ་གང་ཡིན་རྒྱུད། །དེ་ཡི་ངོ་བོ་བསྟན་པའི་ཕྱིར། །བྱིན་རླབས་ཡེ་ཤེས་རྒྱ་མཚོ་ཉིད། 
།རྒྱལ་བ་རྒྱ་མཚོ་རྣམས་ལ་བརྒྱུད། །དེ་དག་གསང་བའི་དོན་ཉིད་ནི། །སྐལ་ལྡན་རྒྱལ་སྲས་དཔག་མེད་ལ། །ཏིང་འཛིན་རིག་པ་མཆོག་གི་རྒྱུད། །དེ་ནས་ཐུགས་རྗེ་བྱིན་རླབས་ཀྱིས། །དུས་གསུམ་རྒྱལ་བའི་སྐུ་གསུང་ཐུགས། །ཚིག་དང་ཡི་གེར་མངོན་སྤྲུལ་ནས། །རང་རྒྱུད་དག་པའི་སྐྱེ་བོ་ལ། །འཁོར་བ་སྙིང་པོར་དགྲོལ་བའི་ཕྱིར། །རྣ་བརྒྱུད་འཕྲུལ་ཚིག་ངག་གི་རྒྱུད། །གང་གི་གང་ལ་གང་བརྒྱུད་པས། །འདི་ནི་རྒྱུད་ཅེས་བྱ་བར་བརྗོད། །ཆོས་རྣམས་མ་ལུས་ཐམས་ཅད་དང་། །བཀའ་རྒྱུད་ཐེག་པ་མ་ལུས་ཀྱི། །བརྗེད་བྱ་དོན་གྱི་སྙིང་པོ་ནི། །མ་ལུས་རྫོགས་པ་ཆེན་པོ་ཉིད། །ཇི་སྙེད་ཐེག་པ་མ་ལུས་པའི། །ཐབས་ཀྱིས་བསྒྲུབས་པའི་འབྲས་བུ་ནི། །ཇི་སྙེད་སྐུ་གསུང་ཐུགས་སྣང་བ། །མ་བཅོས་ཆོས་སྐུའི་ངོ་བོར་འདུས། །ཇི་སྙེད་སངས་རྒྱས་སེམས་ཅན་དང་། །བསྟན་པའི་ཕུང་པོ་མ་ལུས་དང་། །ཕྱི་ནང་སྣོད་བཅུད་མ་ལུས་པ། །རྩ་བ་རང་སེམས་རྡོ་རྗེ་ཉིད། །དེ་ཉིད་རྫོགས་ཆེན་ཐིག་ལེའི་རྒྱུད། །ཀློང་དགུའི་བསྟན་པ་རྒྱ་མཚོའི་རྒྱུད། །མ་ལུས་འཕྲོས་པས་རྩ་བ་སྟེ། །ཡན་ལག་རྟོགས་པ་ཀུན་དང་འབྲེལ། །གཅིག་དོན་རྟོགས་པས་ཀུན་དོན་རྟོགས། །དཔེར་ན་ལུས་དང་ཡན་ལག་བཞིན། །འདིསནི་རྩ་བའི་རྒྱུད་ཅེས་བྱ། །གང་དུ་སྟོན་པས་གསུངས་པའི་དོན། །འཁོར་ལ་ཐོག་མར་གྲགས་པ་ཉིད། །རྟོགས་པར་དཀའ་བའི་གསང་བ་ལ། །རྒྱལ་ཚབ་སྐྱེས་བུས་ཕྱིས་གསུངས་པ། 
།དེ་ནི་རྒྱུད་ཀྱི་ཕྱི་༄༅། །མར་འདོད། །སྔ་མ་རྟོགས་པར་དཀའ་བའི་དོན། །ཕྱིས་རྟོགས་པས་ཀྱང་ཕྱི་མ་ཡིན། །འཁོར་གྱི་དངོས་པོ་རྒྱལ་ཚབ་ལ། །འདུས་པའི་འཁོར་ཚོགས་ཕལ་པ་ཡིས། །ཕྱིས་ནས་ཞུས་པས་ཕྱི་མ་ཡིན། །སྔ་མ་མྱ་ངན་འདས་པ་སྟེ། །ཕྱི་མ་འཁོར་བ་ཉིད་དུ་གསུངས་སོ། །སྔ་མ་སྦས་པའི་རང་བཞིན་ལ། །ཕྱི་མ་གསལ་བར་བྱེད་པའོ། །འདི་ནི་ཕྱི་མ་ཞེས་སུ་བཤད། །སངས་རྒྱས་ཀུན་གྱི་གསང་ཆེན་ནི། །ཆོས་སོ་ཅོག་གི་སྙིང་པོ་སྟེ། །ཀུན་གྱི་རྟོགས་པར་དཀའ་བ་ནས། །གསང་བ་ཉིད་དུ་དེ་གསུངས་སོ། །དུས་གསུམ་རྒྱལ་བ་ཐམས་ཅད་ཀྱི། །སྐུ་གསུང་ཐུགས་ཀྱི་རྒྱུད་ཆེན་ནི། །རྫོགས་ཆེན་བསྟན་པའི་སྙིང་པོ་སྟེ། །དམན་པའི་ཡུལ་དུ་མ་གྱུར་བས། །དགུ་རུམ་སྦས་པའི་དོན་གསང་བའི། །ཡང་དག་སངས་རྒྱས་རྡོ་རྗེ་འཆང་། །སྐུ་གསུང་ཐུགས་ཀྱི་བདེ་ཆེན་པོ། །དཔག་མེད་སངས་རྒྱས་བྱང་ཆུབ་སེམས། །མ་ལུས་རྡུལ་སྙེད་ཀུན་གྱིས་ཀྱང་། །དགོངས་སྤྱོད་རྟོགས་པར་མ་གྱུར་པས། །གསང་བ་ཉིད་དུ་དེ་བརྗོད་དོ། །གང་དུ་མ་བཅོས་རྫོགས་ཆེན་པོ། །ཐོག་མ་མཐའ་མ་དབུས་མེད་པ། །རྡོ་རྗེ་ནམ་མཁའི་དཀྱིལ་ལྟ་བུ། །བརྟག་ཅིང་སྦྱད་པ་ལས་འདས་པ། །དེ་མཚོན་བརྡ་དོན་ཐམས་ཅད་དེ། །སངས་རྒྱས་བྱང་ཆུབ་སེམས་དཔའ་དང་། །བསྟན་པའི་ཐེག་པ་ཐམས་ཅད་དང་། །སྣང་སྲིད་ཕྱི་ནང་སྣོད་བཅུད་ཀུན། །རང་བྱུང་རྫོགས་པ་ཆེན་པོའོ། 
།མཚོན་དཔེ་བརྡར་གྱུར་མ་ཡིན་མེད། །བླ་མ་དག་ནི་བདག་ཉིད་དང་། །དྲན་རྟོག་རྒྱུ་བ་ཀུན་ཀྱང་བརྡ། །བརྡ་ལ་ཆགས་པར་གང་གྱུར་བ། །དེ་ཉིད་རང་གིས་གང་བཅིངས་བ། །བརྡ་ཉིད་དོན་དུ་ཤེས་བྱས་ལ། །དོན་ཉིད་བྱ་བཙལ་མེད་པར་གྲོལ། །འདུ་ཤེས་མེད་པའི་རང་བཞིན་ནི། །མ་ཡེངས་ཡན་པར་གཞག་པ་ཡིན། །ཕྱི་བརྡ་སྣང་བ་སྣ་ཚོགས་ཏེ། །ནང་བརྡ་རིག་པ་གང་སྐྱེས་ཉིད། །བརྡ་ཉིད་མ་བཅོས་དབྱིངས་ལ་ཐིམ། །ཕྱི་ནང་མ་བཙལ་རང་བཞིན་གཞག །ཅེས་གསུངས་སོ། །ནམ་མཁའི་མཐའ་དང་མཉམ་པའི་རྒྱུད་ཆེན་པོ་ལས། །རྒྱུད་སྔ་མ་དང་ཕྱི་མ་བཤད་པའི་ལེའུ་སྟེ་ལྔ་བཅུ་ང་བརྒྱད་པའོ།། །།དེ་ནས་ཡང་སེམས་དཔའ་རྡོ་རྗེ་དམ་པ་ལ། །འདུས་པའི་འཁོར་ཚོགས་ཀྱིས་འདི་སྐད་ཅེས་གསོལ་ཏོ། །དུས་གསུམ་རྒྱལ་བ་ཐམས་ཅད་ཀྱི། །སྐུ་གསུང་ཐུགས་ཀྱི་གསང་བའི་གཏེར། །བདེ་བ་ཆེན་པོ་མཐའ་དབུས་མེད། །ནམ་མཁའི་མཐའ་དང་མཉམ་པའི་རྒྱུད། །བདེ་བ་ཆེན་པོ་གང་གི་དོན། །ཐབས་ཀྱི་ཁྱད་པར་ཇི་ལྟ་བུ། །ཇི་སྙེད་རྟག་པ་ཇི་ལྟར་རྟག །དོན་ལ་སྔ་ཕྱི་ཡོད་མི་ཡོད། །མ་ལུས་མགོན་པོ་གཙོ་བོ་ཆེས། །འདུས་པའི་ཚོགས་ལ་ངེས་པར་གསུངས། །ཞེས་གསོལ་ཏོ། །དེ་ནས་དེ་བཞིན་གཤེགས་པ་གསང་བའི་བདག་པོས་ཞུས་པའི་དོན་མཁྱེན་ནས་འདི་སྐད་ཅེས་བཀའ་སྩལ་ཏོ། །གང་གིས་གཡོ་བའི་དོན་བསྟན་ནས། །འབར་དང་འཛག་པའི་རྣམ་པ་ཅན། 
།བདེ་བ་ཆེན་པོ་ཐོབ་པར་༄༅། །འདོད། །བདེ་བ་ཟག་བཅས་ཐོབ་པར་འགྱུར། །གནས་དང་ལངས་དང་གཅིག་ཏུ་སྡུད། །འཛིན་དང་སྤྲོད་དང་སྤོར་བ་དང་། །ཁྱབ་དང་ཡུན་རིངས་གནས་པ་དང་། །འདྲེན་དང་ཕ་རོལ་འཇུག་པ་ཉིད། །གཡོ་བ་རླུད་གི་ལས་སུ་བཤད། །གང་གིས་རྒྱུ་བ་བཅད་པ་ལས། །བརྟགས་པའི་སྣང་བ་ཀུན་འགྲུབ་སྟེ། །བདེ་བའི་རོ་ཡིས་ལུས་གང་ནས། །འདར་དང་བརྒྱལ་བ་ལ་སོགས་འབྱུང་། །དངོས་པོ་གང་རུང་སྣང་བ་ལ །རིག་པ་རྩེ་གཅིག་བརྟགས་པའི་ཚེ། །དབང་པོ་རྒྱུ་བ་རང་ལོག་ནས། །བདེ་བ་ཆེན་པོ་ལུས་སུ་སྨིན། །རྣམ་སྨིན་ཡིད་དང་ཏིང་འཛིན་དང་། །ཡེ་ཤེས་ལྷ་མོ་མཉམ་སྦྱར་ནས། །རང་ལུས་བདེ་བ་ཆེན་པོར་སྨིན། །རིམ་སྣང་བདེ་བས་ཚིམ་པར་བྱེད། །ཇི་ལྟར་ཐབས་ལ་བསྟན་པ་ཡིན། །སྦྱོར་བའི་ཡན་ལག་མ་ལུས་པ། །དང་པོ་གཟུད་ཅིང་སེམས་སྦྱང་ཕྱིར། །ཆོ་གའི་རིམ་པ་བསྟན་པ་ཡིན། །བདེ་བ་ཆེན་པོ་རྒྱུ་རྐྱེན་མེད། །ཟག་པ་མེད་པ་འདུས་མ་བྱས། །ནམ་མཁའ་ལྟ་བུར་དཔག་མེད་པ། །འདི་ནི་བདེ་བ་ཆེན་པོ་ཉིད། །རང་བྱུང་མ་བཅོས་བདེ་ཆེན་འདི། །ཐེག་པའི་ཁྱད་པར་ཇི་སྙེད་པས། །བསྐལ་པ་བརྒྱ་ནི་མཆོད་གྱུར་ཀྱང་། །རང་བྱུང་རྫོགས་པ་མཐོང་མི་འགྱུར། །དེ་བས་ཚད་ལྡན་སློབ་དཔོན་ལ། །གཞུང་ལྡན་མ་ཉམས་སློབ་བུ་ཡིས། །སངས་རྒྱས་འདུ་ཤེས་ཉེར་གཞག་སྟེ། །མ་རབས་འདུ་ཤེས་ཀུན་སྤངས་ནས། 
།ལུས་དང་ལོངས་སྤྱོད་རིན་ཆེན་གྱིས། །སངས་རྒྱས་ཐམས་ཅད་མཉེས་ཕྱིར་དབུལ། །དེ་ནས་ཨ་ཡི་རང་བཞིན་གྱིས། །ཡི་གེ་མེད་པའི་ཤེས་པ་ཉིད། །ཀུན་ལ་ཁྱབ་པའི་རང་བཞིན་ཅན། །བཙལ་བ་མེད་པར་ཕ་རོལ་ཕྱིན། །མ་ལུས་རྩད་ནས་གཅོད་པའི་ཕྱིར། །སྐྲུ་གྲི་ལྟ་བུས་རྟོགས་པར་བྱ། །རྟོགས་པའི་རྒྱལ་པོ་ཆེན་པོ་ལས། །དངོས་པོ་ཇི་སྙེད་བསྟན་པ་ཡང་། །སྔ་ཕྱི་མེད་པའི་ཤེས་པ་སྟེ། །རང་བྱུང་ཐོག་བབས་ཉིད་དུ་གནས། །ཐོག་མ་མཐའ་མ་མེད་པ་ཡི། །དྲན་རྟོག་སྒྲིབ་པ་རྒྱུ་བའི་ཚོགས། །ཐབས་ལ་བརྟེན་པའི་ཡེ་ཤེས་ཀྱིས། །མ་ལུས་དྲི་མེད་སྣང་བར་འགྱུར། །མ་ལུས་རང་བཞིན་བདེ་ཆེན་པོ། །མཁའ་ལྟར་དྲི་མེད་གསང་བའི་ཐུགས། །རང་སྣང་སྙིང་པོ་མ་རྟོགས་ན། །དཔག་མེད་བསྟན་པ་ངལ་བའི་རྒྱུ། །སོ་སོ་བསྟན་པའི་རྒྱ་མཚོའི་རྒྱུད། །ལུང་དང་རིག་པ་མངོན་རྟོགས་དང་། །སྣ་ཚོགས་ཆོ་ག་ལ་བརྟེན་པས། །རང་རང་མཐུན་སྣང་འབྲས་བུ་འགྲུབ། །མ་ལུས་ཀུན་འབྱུང་དྲི་མེད་ཀྱི། །རང་སྣང་འབྲས་བུ་ཐོབ་མི་འགྱུར། །སྔ་ཕྱི་དུས་གསུམ་དབྱེར་མེད་པའི། །རིག་པ་ཉིད་ལ་ཀུན་རྫོགས་པས། །སངས་རྒྱས་སེམས་ཅན་དུས་མཉམ་སྟེ། །སྔ་ཕྱི་ཁྱད་པར་བསྟན་པ་མེད། །རྒྱལ་བའི་སྐུ་དང་གསུང་ཐུགས་ལ། །སྔ་ཕྱི་ཁྱད་པར་མི་གནས་ན། །དེས་གསུངས་བསྟན་པ་རྒྱ་མཚོའི་དོན། །སྔ་ཕྱི་མེད་པའི་དུས་མཉམ་ཡིན། །མ་ལུས་ཀུན་འདུས་རིག་པའི་གཏེར། 
།གསང་བ་རྒྱ་མཚོ་བསམ་༄༅། །མི་ཁྱབ། །ཕྱོགས་ལས་འདས་པས་ཡུལ་མི་འཇུག །རྟོགས་ནས་ཅི་བདེར་ཡན་དུ་ཁྱེར། །མ་བཅོས་རིག་པའི་འོག་མིན་ཏེ། །ཕྱི་ནང་རྟོག་པ་ཟླ་བ་ཉིད། །བསམ་གྱིས་མི་ཁྱབ་རྟོགས་པའི་དུས། །དྲན་རྟོག་སྐལ་ལྡན་རྒྱལ་སྲས་འཁོར། །རྟོགས་པའི་རིག་པར་ཐམས་ཅད་བསྡུས། །བསྟན་པས་རྟོགས་པ་རྩ་བ་སྟེ། །མ་ཡེངས་རླུད་འཇུག་ཕྱི་མ་ཡིན། །ཞེས་གསུངས་སོ། །ནམ་མཁའི་མཐའ་དང་མཉམ་པའི་རྒྱུད་ཆེན་པོ་ལས། །ཕྱི་རོལ་གྱི་རྒྱུད་མི་གནས་ཏེ་གཅིག་ཏུ་བསྟན་པའི་ལེའུ་སྟེ་ལྔ་བཅུ་ང་དགུ་པའོ།། །།དེ་ནས་ཡང་སེམས་དཔའ་རྡོ་རྗེ་དམ་པ་དེ་ལ། འདུས་པ་ཆེན་པོའི་ཚོགས་ཀྱིས་འདི་སྐད་ཅེས་གསོལ་ཏོ། །དུས་གསུམ་རྒྱལ་བ་ཐམས་ཅད་ཀྱི། །གསང་བའི་འཁོར་ལོ་རིག་པའི་ཐུགས། །སྒྲོ་འདོགས་སྐུར་འདེབས་རྣམ་པར་གཅོད། །ནམ་མཁའི་མཐའ་དང་མཉམ་སྦྱོར་བའི། །མཚན་གྱི་རྣམ་གྲགས་ཇི་ལྟ་བུ། །མགོན་པོ་དཔའ་བོས་བདག་ལ་གསུངང་། །ཞེས་གསོལ་ཏོ། །དེ་བཞིན་གཤེགས་པ་གསང་བའི་བདག་པོ་ཕྱག་ན་རྡོ་རྗེས་འདི་སྐད་ཅེས་བཀའ་སྩ་ཏོ། །འདུས་པའི་ཚོགས་ཆེན་པོ་ལེགས་པར་ཉོན། །ཇི་སྙེད་ཐེག་པ་ཐམས་ཅད་དང་། །བསྟན་པར་གྲགས་པ་ཐམས་ཅད་ཀུན། །རང་བྱུང་སེམས་ལས་སྣང་བས་ན། །རྒྱུད་འདི་མཚན་མར་མ་འགྱུར་མེད། །མ་ལུས་ཀུན་འདུས་བྱང་ཆུབ་སེམས། །བསྟན་པའི་ཡང་རྩེ་སྙིང་པོར་བབ། 
།ནམ་མཁའི་མཐའ་དང་མཉམ་པའི་རྒྱུད། །མ་བཅོས་རིག་པར་གཏེར་གྱི་མཛོད། །ཡི་གེ་མེད་པ་དོན་གྱི་ལུང་། །ཀུན་བཟང་རིག་པ་མཆོག་གི་རྒྱུད། །མ་ལུས་གནས་པའི་གསང་བ་ནི། །མ་བཅོས་ལྷུན་རྫོགས་སྙིང་པོའི་རྒྱུད། །ཁུ་བྱུག་ཀློང་དགུ་བསྟན་པའི་གཏེར། །ཇི་སྙེད་འཁོར་འདས་མ་ལུས་དང་། །ཐེག་པའི་ཁྱད་པར་འདིར་འདུས་ཤིང་། །གློང་དགུ་བམ་པོ་ཉི་ཁྲིའི་དོན། །འཕྲོ་ཞིང་འདུས་པའི་རྩ་བའི་རྒྱུད། །མ་ལུས་འདུས་པའི་སྙིང་པོ་ནི། །ཡན་ལག་གང་གིས་མི་མཚོན་ཏེ། །རྩ་བའི་ཐབས་འདིས་མཚོན་པའི་ཕྱིར། །འདི་དོན་རྟོགས་པས་ཀུན་རྟོགས་པའོ། །ཐ་མལ་དབང་པོ་རིམ་སྒོ་ནས། །བཅོས་མའི་ཐེག་པའི་དབང་བསྐུར་ནས། །རིམ་པས་ཟིལ་མནན་ཉམས་མྱོང་བསྐྱེད། །མ་ལུས་རོ་གཅིག་ཀུན་རྒྱས་བཏབ། །ཐེག་པ་ཀུན་གྱི་ཡང་རྩེ་སྟེ། །ཀུན་གྱི་ཡུལ་དུ་མ་གྱུར་ཕྱིར། །འདས་དང་མ་བྱོན་ད་ལྟར་གྱི། །དགོངས་པ་རྩེ་གཅིག་འདིར་འདུས་པས། །དོན་གྱི་སྙིང་པོ་བབ་ཅེས་བྱ། །རང་བྱུང་ཡེ་ཤེས་མཐའ་དབུས་མེད། །ཀུན་འབྱུང་དཀྱིལ་འཁོར་རྒྱ་དང་བྲལ། །ཐབས་འདིས་མཐའ་དབུས་མེད་པ་སྟེ། །རང་སྣང་ལྷུན་རྫོགས་སྙིང་པོར་སྟོན། །རང་བྱུང་རྟོགས་པའི་བྱང་ཆུབ་སེམས། །འདི་ལ་མཐའ་དང་དབུས་མེད་པས། །ནམ་མཁའི་མཐའ་དང་མཉམ་པའི་རྒྱུད། །སྣང་སྲིད་བདེ་ཆེན་སྙིང་པོའི་རྒྱན། །མ་ལུས་ཀུན་འདུས་རིག་པའི་གཏེར། །རང་བྱུང་འོད་གསལ་སྙིང་པོ་ལ། 
།དགག་༄༅། །བསྒྲུབ་རེ་དོགས་འཇིགས་པ་མེད། །མ་ལུས་འདུས་པའི་སྙིང་པོ་འདི། །མི་མཁས་བརྟགས་པ་རང་བཞིན་ཉིད། །མཁས་པས་རང་རྒྱུད་མེད་པར་རྟོགས། །མ་བཅོས་ཤེས་པ་བསམ་མི་ཁྱབ། །གང་རྟོགས་དུས་ནི་ཐམས་ཅད་དུ། །གསང་བའི་གཏེར་སྒོ་ཕྱེ་བ་ཡིན། །སྤྱོད་ལམ་མ་ཆགས་ཕ་རོལ་ཕྱིན། །ཆེ་བ་རང་བྱུང་རྒྱུན་མི་འཆད། །རང་བྱུང་སེམས་ཉིད་སྙིང་པོ་འདི། །སྟོང་ཉིད་ནམ་མཁའི་ཀློང་དུ་གནས། །འདི་ལ་བརྡ་དང་ཐ་སྙད་དང་། །ཚིག་དང་ཡི་གེ་ལ་འདས་པ། །ཡི་གེ་མེད་པའི་རང་བཞིན་ཏེ། །ཡི་གེ་བརྡ་ལ་གང་བརྟེན་པས། །སྣང་སྲིད་ཡི་གེ་མེད་པའི་རྒྱུད། །སྟོང་ཉིད་ནམ་མཁའི་དབྱིངས་ལྟ་བུ། །ད་ལྟ་ཉིད་དུ་སྣང་བར་བྱེད། །མ་བཅོས་ཐུགས་ཀྱི་མེ་ལོང་འདི། །ཇི་ལྟར་བལྟས་ཀྱང་ཀུན་ཏུ་བཟང་། །ཀུན་བཟང་རྟོགས་པའི་དགོངས་སྤྱོད་འདི། །དམན་པའི་རིགས་ཅན་སྤྱོད་ཡུལ་མིན། །རང་བྱུང་འགྱུར་མེད་ཀུན་བཟང་འདི། །ཐབས་ཆེན་གསལ་བས་ཀུན་ཏུ་བཟང་། །མ་བཅོས་རིག་པས་ཀུན་ལ་ཁྱབ། །དུས་གསུམ་རྒྱལ་བ་ཀུན་གྱི་མཆོག །རང་བྱུང་བྱང་ཆུབ་སེམས་ཉིད་ནི། །ནམ་མཁའི་མཐའ་བཞིན་ཀུན་ཁྱབ་ཀྱང་། །ཐབས་དང་ལྷན་ཅིག་མི་གནས་པས། །རང་གསང་ཐབས་ཀྱིས་བཅད་པ་ཡིན། །གང་དེ་ཐབས་དང་བྲལ་བ་ཡིས། །ཇི་ལྷར་བཙལ་ཀྱང་མི་རྙེད་པ། །གསང་བ་ཐབས་ཀྱི་རིམ་པ་ཡིས། །མངོན་དུ་བསྟན་པའི་རྒྱུད་ཆེན་ཡིན། 
།རང་བྱུང་ལྷུན་རྫོགས་སྙིང་པོ་ལ། །ཐབས་ཀྱིས་རེ་དོགས་བཅད་ནས་ནི། །དགག་བསྒྲུབ་ཞེན་རྩོལ་ཀུན་བྲལ་ཡང་། །ཉི་འོད་རྒྱ་མཚོ་རིན་ཆེན་ལྟར། །མ་བཙལ་ལྷུན་གྱིས་རྫོགས་པའི་དོན། །ནམ་མཁའ་ལྟ་བུར་བར་ཆད་མེད། །རྐྱེན་དང་སྦྱོར་ལ་རག་མ་ལུས། །རིག་པ་ཉམས་ཀྱིས་རྒྱུད་ཅེས་བྱ། །རྒྱལ་བ་རྣམས་ཀྱི་ངོ་བོ་ཉིད། །བསྟན་པ་རྒྱ་མཚོ་སེམས་ཀྱི་ཀློང་། །བརྟགས་པའི་ཞེན་པ་གཅོད་བྱེད་ཅིང་། །གདུལ་བྱ་སྤྲོ་བ་སྐྱེད་པར་བྱེད། །མ་བཅོས་བརྟགས་པའི་སེམས་ཉིད་ནི། །ཕྱོགས་རིས་བླང་དོར་མི་མངའ་སྟེ། །མཐའ་དབུས་མེད་པར་འདི་སྟོན་པས། །ལྟ་བ་མཐའ་དབུས་མེད་པའི་རྒྱུད། །མ་བཅོས་འོད་གསལ་དོན་རྟོགས་པས། །མཐའ་བྲལ་ནམ་མཁའི་དཀྱིལ་འཁོར་ལ། །མཚོན་ཆའི་འཁོར་ལོ་བསྐོར་བ་ལྟར། །རེ་དོགས་བྲལ་བའི་སྦྱོད་པ་ཉིད། །བླང་དོར་མེད་པ་སྤྱོད་པའི་རྒྱུད། །སྣང་སྲིད་མ་བཅོས་གཞལ་ཡས་སུ། །མ་བཅོས་སྐུ་གསུང་ཐུགས་ཀྱི་རྒྱན། །སྐུ་གསུམ་རྟོགས་པའི་དོན་ལྡན་པས། །མ་ལུས་དཀྱིལ་འཁོར་ཆེན་པོ་ཉིད། །མ་ལུས་འདི་ཡིས་སྟོན་པས་ན། །དགོད་མེད་དཀྱིལ་འཁོར་རྒྱན་གྱི་རྒྱུད། །སྐལ་ལྡན་ཐུགས་ཀྱི་རྒྱལ་སྲས་ལ། །སྣང་སྲིད་དབང་གི་ངོ་བོ་སྲ །སྐལ་ལདན་དབང་ཕྱུག་རྒྱལ་པོས་བསྟན། །དབང་ཐོབ་རྒྱལ་སྲས་ཕྱིར་མི་ལྡོག །དབང་བསྐུར་ཐབས་ཀྱི་རྩ་བའི་ཕྱིར། །སྤྱི་བླུགས་དབང་གི་རྒྱུད་ཅེས་བྱ། །སྐལ་ལྡན་སྐྱེས་བུ་རྣལ་འབྱོར་པ། 
།དངོས་དོན་སྙིང་༄༅། །པོ་ལ་འཇུག་ཚེ། །མ་བཅོས་ལྷག་པའི་དམ་ཚིག་བཞི། །ཕོག་པས་མ་བཅོས་དམ་ཚིག་རྟོགས། །མ་ལུས་དམ་ཚིག་འདིར་འདུས་ཤིང་། །འབྱུང་ཞིང་སྤྲོ་བའི་སྙིང་པོ་བས། །འདའ་མེད་དམ་ཚིག་རྒྱལ་པོའི་རྒྱུད། །མ་བཅོས་ཐུགས་ཀྱི་འཕྲིན་ལས་ལ། །ཐབས་ཀྱི་གསལ་ཏེ་བར་ཆད་མེད། །བྱ་བཙལ་ཞེན་པའི་འཕྲིན་ལས་མིན། །མ་བཙལ་རིག་པའི་འཕྲིན་ལས་ཉིད། །རྟོགས་ཤིང་སྟོན་པར་བྱེད་པས་ན། །བྱ་བྲལ་འཕྲིན་ལས་རྒྱུད་ཅེས་བྱ། །རང་བྱུང་རྫོགས་པ་ཆེན་པོ་ལ། །མ་བཅོས་རྫོགས་པའི་རྣལ་འབྱོར་ནི། །ས་དང་ལམ་ལ་རིམ་མེད་དེ། །རྟོགས་པས་ས་རྣམས་དུས་གཅིག་མནན། །མཐའ་མེད་ནམ་མཁའ་ལྟ་བུ་ལ། །བགྲོད་མེད་ལམ་མཆོག་སྟོན་པའི་རྒུད། །རང་བྱུང་ཕྱོགས་མེད་ནམ་མཁའ་ལ། །མ་བཅོས་ཡེ་ཤེས་ཤར་བའི་ཚེ། །རྐྱེན་དང་སྒྲིབ་པ་དྲན་རྟོག་རྣམས། །རྒྱ་མཚོ་ཆུ་དང་ཆུ་བུར་ལྟར། །མ་ལུས་ཡེ་ཤེས་ཉིད་དུ་གསལ། །མ་ལུས་རང་བྱུང་སྙིང་པོ་ལ། །སྒྲིབ་མེད་གསལ་བར་སྟོན་པས་ན། །རང་བྱུང་ཡེ་ཤེས་གསལ་བའི་རྒྱུད། །ཏག་ཤ་ག་ཡི་རྒྱན་བཞིན་དུ། །ཇི་སྙེད་ཆེ་བའི་ཡོན་ཏན་རྣམས། །ཕྱོགས་མེད་བྱིན་རླབས་རང་སྣང་བས། །ལྷུན་གྲུབ་འབྲས་བུའི་རྒྱུད་ཅེས་བྱ། །བཀའ་བརྒྱུད་ཀུན་གྱི་རྩ་བ་ནི། །རང་བྱུང་རྫོགས་ཆེན་སེམས་ཀྱི་རྒྱུད། །དེ་དག་ཇི་སྙེད་བསྟན་པ་ཀུན། །ཐམས་ཅད་འདི་ལས་འཕྲོ་ཞིང་འདུས། །ཞེས་གསུངས་སོ། 
།ནམ་མཁའི་མཐའ་དང་མཉམ་པའི་རྒྱུད་ཆེན་པོ་ལས། །མཚན་གྱི་རྣམ་གྲངས་བསྟན་པའི་ལེའུ་སྟེ་དྲུག་ཅུ་པའོ།། །།དེ་ནས་ཡང་སེམས་དཔའ་རྡོ་རྗེ་ལ། །འདུས་པའི་ཚོགས་ཀྱིས་འདི་སྐད་ཅེས་གསོལ་ཏོ། །མ་བཅོས་རང་བྱུང་ཡེ་ཤེས་ཉིད། །མ་ལུས་ཀུན་གྱི་རང་བཞིན་ལ། །རིམ་པ་ཁྱད་པར་མི་གནས་ཀྱང་། །དབང་པོ་རྩལ་གྱི་ཁྱད་པར་སྣང་། །དངོས་དོན་རྟོགས་དང་མ་རྟོགས་པའི། །རིམ་པའི་ཁྱད་པར་བདག་ལ་གསུངས། །ཞེས་གསོལ་ཏོ། །དེ་ནས་དེ་བཞིན་གཤེགས་པ་གསང་བའི་བདག་པོས་འདི་སྐད་ཅེས་བཀའ་སྩལ་ཏོ། །རང་བྱུང་འོད་གསལ་མཐའ་དབུས་མེད། །ཐམས་ཅད་མ་བཅོས་བྱང་ཆུབ་སེམས། །དྲི་མེད་ནམ་མཁའི་ཀློང་བརྡལ་བས། །རྣམ་པར་དབྱེ་བའི་ཆོས་མི་གནས། །མ་ལུས་རང་སྣང་བསྟན་པ་སྟེ། །རིག་པ་འཁོར་ལོར་བརྡ་ཡིས་བསྒྲགས། །རང་བྱུང་བསྟན་པ་ཐུགས་ཀྱི་བཅུད། །རང་བཞིན་ཁྱད་པར་འོད་དུ་འབར། །དཔེར་ན་ཉི་འོད་རིན་ཆེན་བཞིན། །དབང་པོ་མེད་པའི་ཡུལ་མིན་ཏེ། །སྐལ་མེད་རིགས་ཆད་རྣལ་འབྱོར་པས། །ཇི་ལྟར་བཙལ་བར་མི་རྙེད་ཀྱང་། །གང་ལྟར་བལྟས་ཀྱང་མི་མཐོང་ངོ་། །དམིགས་བྲལ་ནམ་མཁའི་ཡུལ་ལས་འདས། །རང་བྱུང་སྙིང་པོར་ཅིར་མི་གནས། །རྟོགས་དང་མ་རྟོགས་མཐའ་ཡས་ཀྱང་། །སྙིང་པོའི་ངང་ལ་དེ་དག་མེད། །མ་ལུས་ཐུགས་ཀྱི་བསྟན་པ་འདི། །རངབཞིནའོདགསལཆེན་པོ་ཉིད། 
།མ་བཅོས་བདེ་བ་༄༅། །ཆེན་པོའི་ཀློང་། །རང་སེམས་བདེ་བ་ཆེན་པོའི་ཀློང་། །རང་སེམས་ཕྱོགས་མེད་ནམ་མཁའི་དབྱིངས། །མཐར་ཐུག་མེད་པའི་ངོ་བོར་གནས། །རྒྱལ་བ་ཀུན་གྱི་དོན་ཆེན་དབྱིངས། །མཐར་ཐུག་མེད་པའི་ངོ་བོར་གནས། །རྒྱལ་བ་ཀུན་གྱི་དོན་ཆེན་དབྱིངས། །མ་བཅོས་རིན་ཆེན་གཏེར་གྱི་ཀློང་། །རིན་ཆེན་ལྷུན་གྲུབ་སྙིང་པོ་འདི། །རིན་ཆེན་འཕྲུལ་གྱི་ལྡེ་མིག་གིས། །ཐ་མལ་ཞེན་པ་རྣམ་པར་བཟློག །བརྟགས་པའི་འདུ་ཤེས་རྣམ་པར་བཀྲོལ། །རང་སྣང་རིག་པའི་འཁོར་ལོར་བཅུག །སྒྲ་བྲལ་བསྟན་པ་རྒྱ་མཚོ་གསུངས། །འབྱེད་དང་འགྲོལ་དང་ངེས་པར་འབྱིན། །གསང་བའི་ལམ་ལ་མངོན་དུ་ཞུགས། །རེ་དོགས་གཉིས་འཛིན་རྣམ་པར་བཅད། །རྒྱུ་དང་འབྲས་བུ་ཀ་ནས་བཟློག །བཅིང་གྲོལ་མེད་པ་ཐར་པའི་ལམ། །ཕྱོགས་མེད་རྒྱས་པའི་འོད་སྣང་བ། །རང་སེམས་དཀྱིལ་འཁོར་ཀློང་ནས་ཤར། །རང་བྱུང་ཐིག་ལེ་སེམས་ཀྱི་རོ། །བརྡ་བྲལ་མཉམ་པའི་སེམས་ཀྱི་མྱོང་། །རིག་པའི་འཁོར་ལོར་ཀུན་བསྐོར་བས། །སྒྲོ་དང་སྐུར་བ་རང་བཞིན་ཆད། །ཐམས་ཅད་བདེ་བ་ཆེན་པོའི་དབྱིངས། །འོད་གསལ་རྒྱུ་འདས་རིམ་འཇུག་མེད། །དང་པོར་རྟོགས་པའི་རང་བཞིནནི། །རྒྱམཚོ་ཆུ་འཛིན་ལྟ་བུར་གནས། །རང་གི་མཚན་ཉིད་གསལ་རྟོགས་པ། །འབྲུ་བཅུད་ཉམས་སུ་མྱོང་ལྟར་གནས། །ཐ་མ་རིན་ཆེན་སྦྱངས་པ་ལྟར། །རང་བྱུང་ཡོན་ཏན་ལྷུན་གྱིས་གྲུབ། 
།རང་བྱུང་རྟོགས་ཤིང་དོན་ཐོབ་ན། །འཁོར་བ་མ་བཙལ་སངས་རྒྱས་ས། །བདེ་བ་ཆེན་པོའི་དོན་སྟོར་བ། །མཚན་མ་སྣ་ཚོགས་ལམ་དུ་ཞུགས། །བྱ་བྲལ་ལྷུན་གྲུབ་སྙིང་པོ་ལ། །རང་རང་ཞེན་པའི་མདུད་པས་བཅིངས རང་ལས་འབྲས་བུ་གཞན་དུ་བཙལ། །རི་དྭགས་སྨིག་སྒྱུ་བསྙེགས་པ་ཡིས། །འདོད་པའི་དོན་དང་ག་ལ་ཕྲད། །གང་ཞིག་ནམ་མཁའི་མཐའ་འཚོལ་བ། །མི་རྙེད་བླུན་པོའི་རང་བཞིན་ལྟར། །སངས་རྒྱས་བཙལ་བསྒྲུབ་ཐོབ་འདོད་པ། །མི་མཁས་རང་བཞིན་དེ་བཞིན་ནོ། །གང་ཞིག་སྐལ་བས་དམན་པ་ལ། །བདུད་རྩི་སྡུག་བསྔལ་རངབཞིན་ལྟར། །སྣོད་མིན་རང་བཞིན་རིགས་ཆད་ལ། །བསླབ་ཅིང་སྡུག་བསྔལ་རྒྱུ་འགྱུར་བ། །དམ་པ་རྣམས་ཀྱིས་ཤེས་པ་ལས། །དམན་པ་རྣམས་ཀྱིས་ག་ལ་ཤེས། །བཅོས་པའི་ཐབས་ལ་རྟེན་ནས་ནི། །རྣལ་མའི་ལམ་ལ་གཟུད་པར་བྱ། །ནོར་བུ་རིན་ཆེན་འོད་འབར་བ། །ཀུན་གྱི་ཡུལ་དུ་མི་འགྱུར་བས། །དམ་པ་གསང་བའི་སྙིང་པོ་འདི། །སུ་ཡི་སྙིང་ལ་འོད་འབར་བ། །སྐལ་ལྡན་རྣལ་འབྱོར་དབང་ཕྱུག་སྟེ། །སྐུ་གསུང་ཐུགས་ནི་དབྱིངས་ལ་སྐྱོང་། །སྐལ་མེད་དམན་པའི་རྣལ་འབྱོར་ལ། །བརྒྱུད་པའི་ཐབས་ནི་བསྔགས་པ་ཡིནཞེས་གསུངས་སོ། །ནམ་མཁའི་མཐའ་དང་མཉམ་པའི་རྒྱུད་ཆེན་པོ་ལས། །གདམ་པ་ཕོག་བའི་ཚུལ་བསྟན་པའི་ལེའུ་སྟེ་དྲུག་ཅུ་གཅིག་པའོ།། །།དེ་ནས་ཡང་སེམས་དཔའ་རྡོ་རྗེ་དམ་པ་དེ་ལ། 
འདུས་པོ་ཆེན་༄༅། །པོའི་ཚོགས་ཀྱིས་འདི་སྐད་ཅེས་གསོལ་ཏོ། །དུས་གསུམ་རྒྱལ་བ་ཐམས་ཅད་ཀྱི། །རང་བྱུང་དགོས་པའི་བདག་པོ་ཁྱོད། །གང་ཟག་བློ་ཡི་ཁྱད་པར་ལྟར། །བསྟན་པ་འཚམ་པར་བསྟན་དགོས་པས། །སློབ་དཔོན་སློབ་མའི་ཁྱད་པར་དག །མ་འདྲེས་རིམ་པར་བཤད་དུ་གསོལ། །ཞེས་གསོལ་ཏོ། །དེ་ནས་ཡང་སེམས་དཔའ་རྡོ་རྗེ་དམ་པ་དེས་འདི་སྐད་ཅེས་བཀའ་སྩལ་ཏོ། །དང་པོ་ཕྱི་ཡི་བླ་མ་ཡང་། །རིམ་པ་བཞིན་དུ་བརྟག་པར་བྱ། །རང་བཞིན་བཟང་དང་གཡོ་སྒྱུ་མེད། །དྲང་ཞིང་གསོང་བོར་གནས་པ་དང་། །ཐབས་ཆེན་རིགས་བཟང་འདུལ་བ་དང་། །སེར་སྣ་ཆུང་ཞིང་བརྩེ་སེམས་ཆེ། །འདི་ནི་རང་བཞིན་བརྟགས་པ་ཡིན། །གཟི་བརྗིད་བྱིན་རླབས་ཆེ་བ་དང་། །འགྲོ་བ་འདུལ་དང་དམ་ཆོས་འདུ། །མང་པོ་འདུ་ཞིང་བསྒོ་བ་ཉན། །འདི་ནི་བསོད་ནམས་བརྟགས་པ་ཡིན། །གང་དུ་དམ་པའི་རིགས་གྱུར་ཅིང་། །དམ་པར་གྱུར་པའི་ཚད་ལྡན་པས། །འདི་དག་དམ་པའི་རང་བཞིན་ཏེ། །དམ་པའི་རགས་ཀྱི་དམ་པར་བྱ། །འདི་ནི་ཕྱི་ཡི་བླ་མ་ཡིན། །རང་བཞིན་དེ་དག་མི་ལྡན་ཅིང་། །དམ་པའི་ཐབས་ལ་མི་མཁས་པས། །ལོག་པའི་ལྟ་སྤྱོད་དབང་གྱུར་ཅིང་། །ལྟ་སྤྱོད་དམན་པའི་ལྕགས་ཀྱིས་བསྡམས། །བདག་འཛིན་ལོག་པའི་ངོ་བོར་ཞེན། །ཅོང་རོང་ལམ་སྣ་སྒོ་འབྱེད་ཅིང་། །ལོག་པའི་ཚིག་དང་ཐུར་མ་ཡིན། །ཤེས་རབ་མིག་དང་བྲལ་བྱེད་པས། 
།བདག་ཀྱང་བདེ་བར་ནུས་མིན་ན། །ཕ་རོལ་ཐར་པར་ཇི་ལྟར་འགྱུར། །འདི་དག་རང་བཞིན་བརྟག་བྱས་ལ། །དམ་པར་འདོད་པའི་གང་ཟག་གིས། །རྨི་ལམ་དུ་ཡང་མི་ཕྲད་ན། །དམ་པར་བརྟེན་པ་སྨོས་ཅི་དགོས། །དམ་པ་གསུམ་གྱི་རིམ་བརྒྱུད་པའི། །ཐུགས་ཀྱི་གཏེར་ཆེན་རིན་པོ་ཆེ། །རང་བྱུང་ཐུགས་ཀྱི་སྣང་བ་ཡིས། །བདེ་ཆེན་སྙིང་པོ་ཉིད་འབར་བ། །གསང་བའི་ཐུགས་སུ་ཚུད་པ་ལ། །ཡུལ་དང་འབྱུང་བ་མ་ལུས་དང་། སྒོ་གསུམ་དྲན་རྟོག་མ་ལུས་པ། །ཇི་སྙེད་སྣང་གྲགས་མ་ལུས་ཀུན། །བདེ་ཆེན་རང་བྱུང་མངོན་སྟོན་པའི། །བླ་མའི་ཞལ་དུ་སྣང་བ་ཡིན། །མ་ལུས་རང་བྱུང་བྱང་ཆུབ་སེམས། །ཕྱོགས་རིས་མེད་པའི་ཀློང་བརྡལ་བས། །ཆོས་ཉིད་རང་བཞག་རྐྱེན་གྱུར་ལས། །གོལ་སྒྲིལ་གཡང་ས་ཆོད་པ་ཡིན། །སྣང་བ་སེམས་སུ་མཐར་ཕྱིན་ནས། །སེམས་ཉིད་ཕྱོགས་འདས་བསྟན་གྱུར་པ། །རང་སེམས་ལྷུན་གྲུབ་རིན་པོ་ཆེ། །མཆོག་གི་བླ་མ་བྲལ་བ་མེད། །ཇི་སྲིད་རོལ་པ་རང་སྣང་བ། །སྐུ་གསུང་ཐུགས་ཀྱི་ཕྱག་རྒྱ་སྟེ། །རེ་དོགས་བཅད་པའི་ཡོན་ཏན་ཕྱིར། །ཆེ་བའི་ཡོན་ཏན་ཆེན་པོར་གནས། །བླ་མ་གཉིས་དག་བྲལ་གྱུར་ན། །ཕྱི་ཡི་བླ་མ་རྣམ་པ་སྟེ། །མཚན་མ་བརྡ་ཡི་རྗེས་འབྲངས་ནས། །བདེ་ཆེན་མཆོག་གི་ལམ་བྲལ་ལོ། །རྡོ་རྗེ་སློབ་མའིརངབཞིནཡང། །གུསདང་འདུལ་དང་སྙིང་རྗེ་ཆེ། །སེར་སྣ་ཆགས་པ་ང་རྒྱལ་ཆུང་། །འདི་དག་རང་བཞིན་དམ་པའི་རྟགས། 
།དད་པས་དུས་གསུམ་མི་༄༅། །འབྲལ་ཞིང་། །དམ་པས་དམ་པར་རང་མཐོང་ན། །རིགས་དང་ཡོ་བྱད་སྤྱོད་ལམ་དག །དམན་པར་གྱུར་ཀྱང་དམ་པ་ཡིན། །དམ་པ་མ་ཡིན་སློབ་མ་ལ། །དམ་པར་བཟུང་ཞིང་བསྟན་པ་དང་། །རྣ་བརྒྱུད་བདུད་རྩི་གང་སྟོན་པ། །གཉིས་ཀ་རྡོ་རྗེའི་ཁབ་ཏུ་ལྟུང་། །དང་པོར་དད་དང་གང་རྟོགས་པའི། །སྒོ་གསུམ་བསམ་པ་རྩེ་གཅིག་པའི། །སྔ་མའི་དྲན་རྟོག་རྒྱུན་བཅད་པའི། །རིག་པ་འཕེན་པ་དང་པོ་ཉིད། །གསལ་བར་མྱོང་ཕྱི་སློབ་མ་སྟེ། །དངོས་པོ་ཕྱི་ནང་མ་ལུས་པ། །རྡོ་རྗེ་འཛིན་པའི་ཆ་བཟུང་ནས། །རང་བྱུང་ཡེ་ཤེས་ཆུ་རྒྱུན་དག །སེམས་ཉིད་དེ་ལ་འཇུག་པར་བསྟན། །གང་ཞིག་བརྡ་དོན་ལ་ཆགས་པའི། །རིག་པའི་གང་ཡིན་སློབ་མ་སྟེ། །རང་སེམས་བརྡ་དོན་གང་བྲལ་བ། །དེ་ཉིད་དེ་ཡི་གང་རྟོགས་པ། །བླ་མས་བྱིན་གྱིས་བརླབས་པ་མཆོག །དེ་ལྟར་བརྡ་དོན་གྲོ་ལ་གྱུར་ཏེ། རེ་དོགས་འདུ་ཤེས་ཟད་གྱུར་ཏེ། །བླ་མར་སློབ་མ་ཉིད་གྲུབ་པས། །མ་ལུས་སློབ་དཔོན་སློབ་མ་དང་། །གོང་འོག་ཁྱད་པར་རིམ་མེད་དེ། །རྡོ་རྗེ་འཛིན་པ་ཉིད་དུ་འགྲུབ། །ཅེས་གསུངས་སོ། །ནམ་མཁའི་མཐའ་དང་མཉམ་པའི་རྒྱུད་ཆེན་པོ་ལས། གང་ཟག་ཁྱད་པར་བཤད་པའི་ལེའུ་སྟེ་དྲུག་ཅུ་གཉིས་པའོ།། །།དེ་ནས་ཡང་སེམས་དཔའ་རྡོ་རྗེ་དམ་པ་ལ། །འདུས་པ་ཆེན་པོའི་ཚོགས་རིག་པ་རང་སྣང་གི་འཁོར་ཚོགས་ཀྱིས་འདི་སྐད་ཅེས་གསོལ་ཏོ། 
།དུས་གསུམ་སངས་རྒྱས་ཐམས་ཅད་ཀྱི། །སྐུ་གསུང་ཐུགས་ཀྱི་རང་བཞིན་ཉིད། །ནམ་མཁའི་མཐའ་དང་མཉམ་པའི་རྒྱུད། །བསྟན་དང་བྲིས་དང་བཀླག་པ་དང་། །གཟུང་དང་རྟོགས་དང་བསྒོམ་པ་ཡིས། །ཡོན་ཏན་ཉིད་དམ་མ་མོས་པའི། །ཡོན་ཏན་སྐྱོན་རྣམས་བཤད་དུ་གསོལ། །ཞེས་གསོལ་ཏོ། །དེ་ནས་ཡང་སེམས་དཔའ་རྡོ་རྗེ་དམ་པ་དེས་འདི་སྐད་ཅེས་བཀའ་སྩལ་ཏོ། །སངས་རྒྱས་ཀུན་གྱི་རིན་ཆེན་གཏེར། །སྐུ་གསུང་ཐུགས་ནི་མངོན་ཕྱུང་བ། །ནམ་མཁའི་མཐའ་དང་མཉམ་པའི་རྒྱུད། །འདས་དང་མ་བྱོན་ད་ལྟར་གྱི། །སྐུ་གསུང་ཐུགས་ནི་རོ་གཅིག་པའི། །མ་ལུས་གཅིག་ཏུ་བསྡུས་པའི་རྒྱུད། །རྣ་བརྒྱུད་རིན་ཆེན་འཆང་བའི་མིས། །སྐལ་ལྡན་རྒྱལ་ཆེན་དམ་པ་དང་། །མ་ནོར་ངེས་བར་བཤད་བསྟན་པ། །སངས་རྒྱས་དགོངས་པ་ཉིད་ལ་སྦྱོར། །སངས་རྒྱས་བསྟན་པ་བཤད་པ་ཡིན། །བསྟན་ཅིང་བཤད་པས་གྲོལ་བར་འགྱུར། །རིན་ཆེན་སྣ་བདུན་ལ་སོགས་ལ། །རྒྱལ་བ་ཀུན་གྱི་རང་བཞིན་གྱིས། །མ་ལུས་བསྡུས་པའི་ངོ་བོ་ཉིད། །སྐུ་གསུང་ཐུགས་ཉིད་བྲིས་པ་ཡིན། །དེ་བས་རྒྱལ་བ་ཀུན་བྲིས་པའི། །ཆེ་བའི་ཡོན་ཏན་བསམ་མི་ཁྱབ། །ནམ་མཁའི་མཐའ་དང་མཉམ་པའི་རྒྱུད། །རྒྱལ་བ་ཀུན་གྱི་སྐུ་གསུང་ཐུགས། །རྡུལ་སྙེད་རྒྱལ་བ་མ་ལུས་པའི། །ངེས་དོན་མ་བཅོས་གསུངས་པའི་ཚིག །བརྗོད་པ་རྒྱ་མཚོ་ཀུན་གྱི་སྒྲ། །ཐོས་པས་སྒྲིབ་པ་རྣམ་འཇོམས་ཤིང་། །བཀླགས་པ་ཉིད་ཀྱིས་མངོན་སངས་རྒྱས། 
།རྒྱལ་བ་༄༅། །ཀུན་གྱི་གསང་ཡིན་པས། །བཀླགས་པ་ཙམ་གྱིས་འགྲུབ་པར་འགྱུར། །སངས་རྒྱས་ཀུན་གྱི་རང་བཞིན་འདི། །བཤད་དང་གླེགས་གམ་དོན་ཉིད་ནི། །མ་ནོར་རིག་པའི་དཀྱིལ་འཁོར་དུ། །དྲན་པས་བཟུང་བའི་དོན་ཉིད་ནི། །ནམ་མཁའི་མཐར་ཐུག་ཇི་ཙམ་པར། །དེ་བས་དེ་ནི་ལྷག་པར་འགྱུར། །རིན་ཆེན་རྒྱུ་དང་དར་རས་དང་། །གྲོ་ག་ཤིང་ཤུན་ལ་སོགས་ཏེ། གསང་བའི་རྒྱུད་འདི་རབ་བྲིས་ཏེ། །རིན་ཆེན་ཁྲི་ལ་ལེགས་བཞག་སྟེ། །གུས་པས་མཆོད་ཅིང་རབ་བཟུང་ནས། །ཇི་སྲིད་གནས་པར་བསམ་པ་ཡི། །དགའ་བའི་བསམ་པས་འཛིན་བྱེད་ན། །སངས་རྒྱས་ཐམས་ཅད་བཟུང་བ་ཡིན། །རྣམ་གྲོལ་བླ་ན་མེད་པའི་ལམ། །སངས་རྒྱས་ཀུན་གྱི་དགོངས་བརྒྱུད་པ། །མ་བཅོས་གསང་བའི་དོན་བཅུད་འདི། །གང་གིས་རྟོགས་པས་སྒྲོ་སྐུར་ཆད། །ངེས་པ་རྙེད་པས་དབུགས་འབྱིན་ཕྱིར། །འཁོར་བ་རྨི་ལམ་ལྟ་བུར་སངས། །སྙིང་པོར་ནམ་མཁའི་འོད་ལྟར་རྒྱས། །དགོངས་པ་རྒྱ་མཚོའི་ཀློང་ལྷར་བརྡལ། །འབྲས་བུ་རིན་ཆེན་འོད་ལྟར་འགྲུབ། །མ་བཅོས་སྙིང་པོའི་དོན་རྟོགས་ནས། །རང་ཉམས་ཚད་དང་མཐུན་སྦྱར་ཏེ། །བར་ཆད་མེད་པར་གང་བསྒོམས་པས། །སྒོམ་ཞིང་བསྒྲུབ་པ་ཡོད་མ་ཡིན། །མ་ཡེངས་གནས་པས་སྒོམ་པ་ནི། །ཀུན་བཟང་རྡོ་རྗེ་སེམས་དཔའ་སྟེ། །སངས་རྒྱས་ཀུན་གྱི་རང་བཞིན་ཡིན། །མ་བསྒོམས་ཡེངས་པ་མེད་པའི་སེམས། 
།མ་གཞག་རྒྱལ་བའི་དགོངས་པའི་ཀློང་། །མ་བཅོས་འོད་གསལ་བརྡ་བྲལ་སེམས། །མཐའ་དབུས་འཛིན་མེད་དབུ་མའི་ལམ། །སངས་རྒྱས་ཀུན་གྱི་ངོ་བོ་ཡིན། །རྒྱལ་བ་ཀུན་གྱི་གསང་བའི་གཏེར། །མ་བཅོས་སྙིང་པོ་དོན་གྱི་རྒྱུད། །རྡོ་རྗེ་རིག་པ་འཕྲུལ་གྱི་ཚིག །རྣ་བརྒྱུད་ཐུགས་ཀྱི་རིན་ཆེན་འདི། །རྣ་བརྒྱུད་འཕྲུལ་ཚིག་མི་ལྡན་པར། །རང་རྟགས་ལོག་པར་ཞེན་དབང་གིས། །བསྟན་ཅིང་བཤད་པར་གྱུར་པ་དང་། །སྤེལ་བའང་ངེས་པར་ལྷུང་འགྱུར་ན། །ལོག་པའི་དོན་ལ་ཞེན་དབང་གིས། །ཕྱོགས་ཀྱི་རི་བོས་ཟིལ་མནན་ནས། །མ་བཅོས་གསང་མཛོད་ཆེན་པོ་ལ། །སྐུར་འདེབས་གསང་བའི་དམ་སྲི་སྟེ། །སྟོན་ཅིང་སྨྲ་བའི་གང་ཟག་དང་། །སྐུར་འདེབས་མ་མོས་གང་ཟག་ལ། །བར་མའི་སྲིད་པ་མི་འབྱུང་སྟེ། །རྡོ་རྗེའི་ཁབ་དུ་ལྟུང་གྱུར་ཏེ། །དྲན་པ་ཙམ་གྱིས་སྐྱེ་བར་འགྱུར། །དེ་ནས་དེ་ཡི་ཚེ་ཚད་ནི། །གང་གིས་བརྗོད་པར་མི་ནུས་ཏེ། །གལ་ཏེ་ཐར་པར་གྱུར་པ་ན། །གསང་བའི་རྣ་བརྒྱུད་མན་ངག་དང་། །བསྐལ་པ་ཆེན་པོ་བརྒྱད་ཁྲིའི་བར། །ཕྲད་ཅིང་མཐོང་བར་མི་འགྱུར་ཏེ། །གསང་བའི་ཐེག་པས་འཕོངས་པར་འགྱུར། །དེ་ཕྱིར་གསང་བའི་བདུད་རྩི་འདི། །སྐལ་ལྡན་རྒྱལ་སྲས་རྣལ་འབྱོར་ལ། །གསང་བའི་ཐབས་ཀྱིས་གང་བརྒྱུད་ལ། །རེག་པས་ནད་རྣམས་འཚོ་བར་འགྱུར། །སྐལ་མེད་རྣམས་ལ་གང་བསྟན་ཡང་། །དགྲ་བཞིན་སྤྱོད་དང་སྐུར་བ་དང་། 
།སྐྲག་ཅིང་དངང་པར་གྱུར་པའི་༄༅། །ཕྱི། །སྐལ་མེད་དམན་པའི་རྣལ་འབྱོར་ལ། །མིང་ཙམ་བསྟན་པར་མི་བྱ་ཞིང་། །གླེགས་བམ་ཉིད་ནི་བསྟན་པ་མིན། །གསང་ཆེན་གསང་བའི་བསྟན་པ་འདི། །གུ་ལང་ལུང་གི་གསེར་གཟོ་སྲ །འཇིགས་བྲལ་འོ་མ་བཞེས་པ་ལྟར། །སྐལ་ལྡན་འགའ་ཡི་སྤྱོད་ཡུལ་ལ། །རིགས་ཆད་ལས་ཀྱི་དམན་པ་ཡི། །སྐལ་མེད་རྣམས་ཀྱི་སྤྱོད་ཡུལ་མིན། །རིན་ཆེན་འབར་བའི་ཁོང་སེང་དུ། །རྒྱ་ནི་རིམ་པ་བདུན་གྱིས་བཏབ། །རིགས་ངེས་སྐལ་ལྡན་གཅིག་ལ་གཏད། །སྲོག་དང་བྲལ་བའི་ཁ་བཞིན་བསྡམས། །གནས་ནི་བྲག་དང་ཆུ་ལ་གཞག །ཅེས་གསུངས་སོ། །ནམ་མཁའི་མཐའ་དང་མཉམ་པའི་རྒྱུད་ཆེན་པོ་ལས། །རྒྱུད་གཟུང་བའི་ལེའུ་སྟེ་དྲུག་ཅུ་གསུམ་པའོ།། །།དེ་ནས་འཁོར་འདུས་པ་མང་པོའི་ཚོགས་ཀྱིས། །བཅོམ་ལྡན་འདས་དེ་བཞིན་གཤེགས་པ་རྡོ་རྗེ་སེམས་དཔའ་དང་། །བཅོམ་ལྡན་འདས་གསང་བའི་བདག་པོ་ཕྱག་ན་རྡོ་རྗེ་དང་། །གསང་བའི་མཛོད་ཆེན་པོ་ལ་འདི་སྐད་ཅེས་མགྲིན་གཅིག་ཏུ་བསྟོད་དོ། །ཨེ་མཧོ་སངས་རྒྱས་ཐམས་ཅད་ཀྱི། །རྒྱ་ཆེན་གདོད་ནས་སྐྱེ་བ་མེད། །ནམ་མཁའི་བདག་པོ་སྣ་ཚོགས་སྟོན། །སངས་རྒྱས་སྐུ་ལ་ཕྱག་འཚལ་འདུད། །ཨེ་མཧོ་སངས་རྒྱས་ཐམས་ཅད་ཀྱི། །མ་བརྗོད་སྙིང་པོ་དོན་གྱི་གསུང་། །གསང་བ་རྒྱ་མཚོ་སྟོན་མཛད་པ། །རྡོ་རྗེའི་གསུང་ལ་བདག་ཅག་འདུད། །ཨེ་མཧོ་སངས་རྒྱས་ཐམས་ཅད་ཀྱི། 
།རང་བྱུང་ཡེ་ཤེས་གསལ་བའི་ཐུགས། །མ་བཅོས་བདེ་ཆེན་མཁའ་ལྟར་གནས། །བདེ་ཆེན་ཐུགས་ལ་ཕྱག་འཚལ་འདུད། །ཨེ་མཧོ་སངས་རྒྱས་ཐམས་ཅད་ཀྱི། །གསང་བའི་གཏེར་འཛིན་མཆོག་གི་བདག །མ་ལུས་གདུལ་དཀའ་འདུལ་མཛད་པ། །གསང་བའི་སྐུ་ལ་ཕྱག་འཚལ་འདུད། །ཨེ་མཧོ་སངས་རྒྱས་ཐམས་ཅད་ཀྱི། །བརྡ་དང་དགོངས་པ་གསུང་མཆོག་གིས། །མ་བཅོས་གསང་བའི་དོན་སྟོན་པ། །གསང་བའི་གསུང་ལ་ཕྱག་འཚལ་ལོ། །ཨེ་མཧོ་སངས་རྒྱས་ཐམས་ཅད་ཀྱི། །རྟོག་བྲལ་བདེ་ཆེན་ནམ་མཁའི་ཐུགས། །ཕྱོགས་མེད་ནམ་མཁའ་རྒྱས་པ་འདྲ། །སངས་མཆོག་ཐུགས་ལ་ཕྱག་འཚལ་འདུད། །ཨེ་མཧོ་སངས་རྒྱས་ཐམས་ཅད་ཀྱི། །གསང་མཛོད་བདུད་རྩི་ཆེན་པོའི་ཀློང་། །མ་ལུས་ཀུན་འདུས་རིག་པའི་གཏེར། །ཡེ་ཤེས་རྒྱ་མཚོ་བསམ་མི་ཁྱབ། །སངས་རྒྱས་ཀུན་གྱི་གསང་བའི་མཛོད། །ཆོས་རྣམས་མ་ལུས་ཐམས་ཅད་ཀྱི། །སྣང་གསལ་རིན་ཆེན་འོད་ཀྱི་རྒྱུད། །ནམ་མཁའི་མཐའ་དང་མཉམ་སྦྱོར་བའི། །གསང་བའི་མཛོད་ལ་ཕྱག་འཚལ་འདུད། །ཅེས་བསྟོད་དོ། །དེ་ནས་ཕྱོགས་བཅུའི་འཇིག་རྟེན་གྱི་ཁམས་རབ་འབྱམས་ནམ་མཁའི་དབྱིངས་དང་མཉམ་པ། །འཇིག་རྟེན་གྱི་ཁམས་གདྷའི་ཀླུང་གི་བྱེ་མ་སྙེད་ན་བཞུགས་པ། རྡུལ་ཕྲ་མོ་དང་མཉམ་པའི་སངས་རྒྱས་ཀུན་ཀྱང་གསུང་གཅིག་ཏུ་ལེགས་སོ་ལེགས་སོ་ཞེས་ལེགས་པར་འབྱིན་པར་མཛད་དོ། 
།སངས་༄༅། །རྒྱས་དང་འཁོར་རྡུལ་སྙེད་དུ་བཅས་པ་དང་སའི་དེ་བཞིན་ཉིད་དུ་གྲོལ་ཏེ་དགྱེས་པར་གྱུར་ཏོ། །ནམ་མཁའི་མཐའ་དང་མཉམ་པའི་རྒྱུད་ཆེན་པོ་ལས། བསྟོད་ཅིང་ཡི་རང་བའི་ལེའུ་སྟེ་དྲུག་ཅུ་བཞི་