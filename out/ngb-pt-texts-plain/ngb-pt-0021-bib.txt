༄༅། །རྒྱ་གར་སྐད་དུ། སརྙི་མ་ཧྭ་་དྷ་སརྦ་ས་མུ་དྷི། དྷསྨེ་ཀྭ་ཡ་ཨེ་ཀ་ས་མུ་དྭ་ཡ་ཀྭ་ཐུ་སསྨ་ཏྭབྲེ་རཏྣ་གུ་ཎ་ས་མུ་ད་ཡ་ཏནྟྲ་ནཱ་མ། བོད་སྐད་དུ། རྫོགས་པ་ཆེན་པོ་སངས་རྒྱས་ཐམས་ཅད་ཀྱི་དགོངས་པ་ཆོས་སྐུ་གཅིག་ཏུ་འདུས་པར་བཀའ་བགྲོས་པའི་དོན། རིན་པོ་ཆེ་ཡོན་ཏན་ཀུན་འབྱུང་གི་རྒྱུད་ཅེས་བྱ་བ། དཔལ་ཀུན་རིག་ཆོས་ཀྱི་སྐུ་དེ་ཁོ་ན་ཉིད་མ་ནོར་བར་རྟོགས་པའི་དོན་དང་ལྡན་པ་དེ་ལ་བརྗོད་མེད་ནན་ཏན་རིག་པའི་ཀློང་དུ་ཕྱག་འཚལ་ལོ། །འདི་སྐད་བདག་གིས་གསུངས་པའི་དུས་གཅིག་ན། རང་བྱུང་རིག་པའི་སྟོན་པ་དེ། །འོག་མིན་ཀློང་གི་གནས་མཆོག་ན། །ཉིད་ལས་མི་གཞན་རྟོགས་པའི་འཁོར། །དོན་གཅིག་བསྟན་པས་མངོན་གྱུར་ཏོ། །དེ་ཚེ་ཆོས་ཀྱི་སྙིང་པོ་དེ། །བཞེངས་པ་མེད་པའི་ངང་ལས་བཞེངས། །རང་རིག་ཡེ་ཤེས་འགྱུར་མེད་དོན། །བརྗོད་མེད་སྙིང་པོས་བཀའ་སྩལ་པ། །རང་བྱུང་ངོ་བོ་རྣམ་དག་འདི། །འཛིན་པའི་ཡུལམེད་མཐའ་ལས་གྲོལ། །བློ་ཡིས་མ་བཅོས་དོན་དང་ལྡན། །རྟོག་མེད་མཉམ་ཉིད་ཆོས་ཉིད་དོན། །དེ་སྐད་དོན་གྱི་བཀའ་སྩལ་པ། །ཇི་བཞིན་སེམས་དཔས་དོན་རིག་ནས། །རང་གི་ཡིད་ཀྱི་རྟོག་བསལ་ཕྱིར། 
།ཏིང་༄༅། །འཛིན་ངང་ལས་འདི་སྐད་གསོལ། །དོན་ཆེན་སྨྲ་བའི་སེང་གེ་ཁྱོད། །ཆོས་ཀྱི་སྒོ་མོ་བསམ་ཡས་ཀྱང་། །བཙལ་མེད་ཐུག་མེད་བརྗོད་དུ་མེད། །དེ་དོན་བདག་ལ་བཤད་པར་མཛོད། །དེ་སྐད་ཞུས་པའི་དོན་གསན་ནས། །མཉམ་པའི་དོན་ལས་རབ་བཞེངས་ནས། །བརྗོད་མེད་དོན་དུ་བསྟན་པའི་ཕྱིར། །དོན་གྱི་བྱིན་རླབས་བཀའ་སྩལ་པ། །བརྗོད་བྱ་ཚིག་དོན་དགོས་པ་ཡི། །ཉིང་དགོས་འབྲེལ་བཅས་དོན་ལྡན་པ། །རྒྱུད་རྣམས་ཀུན་ལ་ཚང་བ་གཅེས། །དེ་ཕྱིར་ངེས་དོན་བཤད་པ་ཡིན། །དེ་ཡང་རྡོ་རྗེ་སེམས་དཔའ་ཉོན། །ཡེ་ནས་གནས་པའི་ངོ་བོ་ལ། །ཡིན་མིན་བརྟགས་པའི་ཐེ་ཚོམ་དེ། །རྟོག་བྲལ་ཤེས་པ་རང་གནས་ཕྱིར། །རེ་དོགས་མེད་པའི་དོན་མཐོང་གྱིས། །དེ་སྐད་དོན་གྱིས་གསུངས་པ་དང་། །འདུས་པའི་སྙིང་པོ་སེམས་དགའ་ནས། །ཇི་བཞིན་ལས་ཀྱི་རྒྱུད་དག་ཏུ། །རང་གི་རྟོགས་པ་མངོན་གྱུར་ནས། །ཀུན་བཟང་རིག་པའི་སྟོན་པ་ལ། །བདེན་པའི་དགོངས་དོན་འདི་སྐད་གསོལ། །རྩོད་བྲལ་ཡང་ཏིའི་རྟོགས་ཚུལ་ནི། །ཡུལ་མེད་རང་བྱུང་ཡེ་ཤེས་ལ། །ཞེན་པ་མེད་པའི་རིག་པ་ཤར། །གཟའ་གཏད་མེད་པའི་ངོ་བོར་རྟོགས། །དེ་སྐད་ཅེས་ནི་ཞུས་པ་དང་། །དེ་ཡི་བསམ་པ་ཐུགས་ཆུད་དེ། །ཀུན་རིག་སྟོན་པས་བཀའ་སྩལ་པ། །དེ་ལྟར་རྟོགས་པའི་བྱིན་རླབས་ཀྱིས། །ཕྱོགས་བཅུ་དུས་གསུམ་མ་ལུས་པའི། 
།སངས་རྒྱས་ཇི་སྙེད་གང་བཞུགས་པ། །ཆོས་ཉིད་ཆོས་སྐུར་དགོངས་པ་གཅིག །གཞན་ན་སངས་རྒྱས་རྡུལ་ཙམ་མེད། །དེ་སྐད་གསུངས་མ་ཐག་ཏུ་ནི། །དེ་ཚེ་དུས་གསུམ་སངས་རྒྱས་དང་། །རྡོ་རྗེ་འཆང་གི་རིག་འཛིན་དང་། །རྒྱལ་སྲས་སྤྲུལ་པའི་མགོན་པོ་དང་། །དམ་བཏགས་མཁའ་འགྲོ་སྡེ་ལྔ་དང་། །དད་ལྡན་ལྷ་མི་ལས་ཅན་ཀུན། །ཁབ་ལེན་ལ་ནི་ལྕགས་འདུ་བཞིན། །མོས་གུས་དད་པས་འདུས་ནས་ནི། །ལས་དང་ཐུགས་རྗེས་འདུས་ནས་འཁོད། །རྫོགས་པ་ཆེན་པོ་སངས་རྒྱས་ཐམས་ཅད་ཀྱི་དགོངས་པ་ཆོས་སྐུ་གཅིག་ཏུ་འདུས་པར་བཀའ་བགྲོས་པའི་དོན། རིན་པོ་ཆེ་ཡོན་ཏན་ཀུན་འབྱུང་གི་རྒྱུ་ལས། དཔེ་དོན་ཆེད་དུ་གསུངས་པའི་གླེང་གཞིའི་ལེའུ་སྟེ་དང་པོའོ།། །།དེ་ནས་ཀུན་རིག་རྒྱལ་པོ་ལ། །འདུས་པའི་འཁོར་གྱི་དོན་ཆེད་དུ། །རྡོ་རྗེ་སེམས་དཔས་དོན་ཞུས་པ། །སེམས་ཅན་མ་རིག་བསལ་པའི་ཕྱིར། །གདུལ་བྱའི་བསམ་པའི་ཁྱད་པར་ལས ཅི་རིགས་པར་ནི་བཀའ་བགྲོས་ལ། །ངེས་དོན་སྙིང་པོ་བཤད་དུ་གསོལ། །ཞུས་པའི་དོན་གསན་བཀའ་སྩལ་པ། །ང་ཡིས་བྱིན་གྱིས་བརླབས་པ་ཡིས། །སངས་རྒྱས་མ་ལུས་འདིར་འདུས་པ། །སྐུ་མེད་གཟུགས་སྐུར་མངོན་བཞེངས་ལ། །གསུང་མེད་རིག་པའི་དོན་སྒྲོགས་པས། །རང་སེམས་སྙིང་པོ་རྟོགས་པའི་ཐབས། །ཆོས་ཉིད་གནས་ལུགས་གང་ཡིན་པ། །རྟོག་མེད་ཐུགས་རྗེས་བཀའ་བགྲོས་ལ། 
།སེམས་ཅན་དོན་དུ་བྱིན་གྱིས་༄༅། །རློབས། །དེ་སྐད་ཅེས་ནི་གསུངས་པའི་དོན། །སངས་རྒྱས་སེམས་དཔའ་ཀུན་གྱིས་ཀྱང་། །གང་ཞིག་ཞུ་བར་མ་སྤོབས་ནས། །མངའ་བདག་རྡོ་རྗེ་སེམས་དཔའ་ཡིས། །ཕྱི་རབས་དད་ལྡན་དོན་ཆེད་དུ། །ངེས་པའི་དགོངས་དོན་འདི་སྐད་གསོལ། །དུས་གསུམ་སངས་རྒྱས་མ་ལུས་ཀུན། །ངེས་དོན་མངའ་བདག་ཁྱེད་ཡིན་པས། །རྩོལ་བཅས་ཆོས་ནི་མཐར་བཏོན་པས། །རྩོལ་མེད་ཐེག་པ་མི་གསུངས་པ། །བློན་གྱི་ཐུགས་དམ་ཡལ་ལམ་ཅི། །མ་ནོར་ཆོས་ཉིད་བཤད་དུ་གསོལ། །དེ་སྐད་ཅེས་ནི་ཞུས་པ་ཡིས། །སངས་རྒྱས་ཞུབྲ་ཆུབ་འདུས་ཀུན་ནས། །རང་རང་དགོངས་པའི་དོན་བསྡུར་ནས། །བཀའ་ཡི་བགྲོ་བ་མང་དུ་བགྱིས། །ཞུས་པའི་དོན་གསན་བཀའ་སྩལ་པ། །གཞི་ཉིད་རྟོགས་པ་ལམ་གྱི་མཆོག །དེ་ཉིད་མ་བྲལ་མངོན་གྱུར་པས། །འབྲས་བུ་སངས་རྒྱས་ད་ལྟ་ཉིད། །སྐྱེ་བ་གཞན་དུ་བཙལ་མི་དགོས། །དེ་ཡང་རྡོ་རྗེ་སེམས་དཔའ་ཉོན། །མ་ནོར་སངས་རྒྱས་དགོངས་པ་ཉིད། །ང་ཡིས་ང་ཉིད་བགྲོས་པ་ལས། །སངས་རྒྱས་སེམས་ཅན་མ་ལུས་ཀྱི། །ང་ཡི་བཀའ་ནི་བགྲོ་ནུས་མེད། །མ་གསུངས་རྒྱ་ཆེར་བཤད་པ་འདྲ། །དེ་ཡང་འདུས་པའི་སྙིང་པོ་ཉོན། །རྒྱ་ཆེར་མ་གསུངས་དོན་དེ་ནི། །ཡུལ་ལ་ཞེན་པ་མེད་པའི་ཕྱིར། ཁེས་པ་རང་གསལ་རིག་པ་ལ། །ཡིད་ལ་དྲན་དང་མ་དྲན་པ། །གང་གི་ཕྱོགས་ལྷུང་མེད་པའི་ཕྱིར། 
།མ་བསྒོམས་ཡེ་ནས་འབྲལ་བ་མེད། །གང་ཡང་ཡིན་ཕྱིར་གོལ་སྒྲིབ་མེད། །དེ་ཡི་ཡོན་ཏན་བརྗོད་མི་ལངས། །དེ་སྐད་ཅེས་ནི་གསུངས་པ་དང་། །རྡོ་རྗེ་སེམས་དཔས་དོན་གོ་ནས། །མ་རིག་སངས་བས་ཆོས་སྐུ་རྒྱས། །དེ་ཕྱིར་རྟོགས་པ་མངོན་དུ་གྱུར། །རང་བཞིན་ལྟ་བ་གདེང་ལྡན་པས། །འབྲས་བུའི་སངས་རྒྱས་ད་ལྟ་འབྱུང་། །སངས་རྒྱས་ཐམས་ཅད་ཀྱི་དགོངས་པ་ཆོས་སྐུ་གཅིག་ཏུ་འདུས་པར་བཀའ་བགྲོས་པའི་དོན། རིན་པོ་ཆེ་ཡོན་ཏན་ཀུན་འབྱུང་གི་རྒྱུད་ལས། བཀའ་བགྲོས་པའི་ལེའུ་སྟེ་གཉིས་པའོ།། །།དེ་ནས་ཀུན་རིག་སྟོན་པ་ཡིས། །ཕྱི་རབས་རྣལ་འབྱོར་དོན་ཆེད་དུ། །བཅུད་དང་སྣོད་དུ་རིམ་པ་ཡིས། །འདུས་པའི་འཁོར་ལ་བཀའ་སྩལ་པ། །བླ་མ་དོན་ལྡན་ངེས་པའི་བཅུད། །ཕྱི་ནང་དབང་རྣམས་རྫོགས་ནས་ནི། །ཐུན་མོང་མ་ཡིན་ཁྱད་འཕགས་པའི། །རང་རིག་ཡེ་ཤེས་དབང་གསུམ་ནི། །དད་པས་མནོས་པས་བདེན་པ་མཐོང་། །བླ་མ་དེ་ཡི་ཡོན་ཏན་ནི། །ཆོས་རྒྱ་ཆེ་ལ་གདམས་ངག་ཟབ། །བཀའ་ཡངས་སྙིང་རྗེ་རབ་ཏུ་ལྡན། །མི་བརྗེད་པ་ཡི་གཟུངས་ནི་ཐོབ། །ངེས་པ་དོན་གྱི་གདེང་ཡོད་ཕྱིར། །གཅིག་པུར་གནས་ཀྱང་སྐྱོ་བ་མེད། །ལྟ་བ་རྟོགས་པས་བདུད་མི་ཚུགས། །ཏིང་འཛིན་ཡེངས་མེད་ཁམས་མི་ལྡོག །ཚུལ་འཆོས་མེད་ཅིང་དྲང་པོར་མཛད། །ཆགས་ཆུང་ཅི་བྱེད་ཆོས་དང་མཐུན། །ངོ་དགར་མི་བཏང་སྣོད་ལ་རྟོག །དད་པ་ཅན་ལ་གདམས་ངག་ཡངས། 
།སངས་རྒྱས་དགོངས་༄༅། །པ་ཐུགས་ལ་འཆང་། །དེ་ཡང་རྡོ་རྗེ་སེམས་དཔའ་ཉོན། །སློབ་མའི་སྣོད་ཀྱི་མཚན་ཉིད་ནི། །དད་ལྡན་ཁྱད་འཕགས་ཤེས་རབ་ཅན། །འོག་མའི་རྗེས་སུ་མི་འབྲངས་པར། །གསང་སྔགས་བཀའ་ལ་རྟོག་པ་མཁས། །མན་ངག་ཆོས་ལ་ཤིན་ཏུ་མོས། །བླ་མ་ལ་གུས་ཕྱི་ཐག་རིང་། །ཆགས་མེད་དབུལ་ནུས་དད་པ་བརྟན། །ཆོས་ཀྱི་གཞུང་འཛིན་སྤྱོད་པ་མཁས། །ལག་ཏུ་བསྟོད་ཅིང་ཡོན་ཏན་བརྗོད། །གཞན་གྱི་སྒྲོ་སྐུར་ཟིལ་གྱིས་གནོན། །ཐབས་ལ་མཁས་པས་མིས་མི་སྡང་། །གཏད་པ་དང་ལེན་ཆུད་མི་གཟོན། །དེ་ལྡན་སློབ་མ་འབྱུང་སྲིད་ན། །འབྲལ་མེད་ཡེ་ཤེས་རང་ཤར་དོན། །རྒྱུད་དྲུག་ཡང་སྙིང་ཡིན་པའི་ཕྱིར། །བསྟན་མ་ཐག་ཏུ་རྟོགས་པའི་ཆོས། །སྣོད་ལྡན་གསང་ཐུབ་འགའ་ལ་བསྟན། །སངས་རྒྱས་ཐམས་ཅད་ཀྱི་དགོངས་པ་ཆོས་སྐུ་གཅིག་ཏུ་འདུས་པར་བཀའ་བགྲོས་པའི་དོན་རིན་པོ་ཆེ་ཡོན་ཏན་ཀུན་འབྱུང་གི་རྒྱུད་ལས། སྣོད་བཅུད་བསྟན་པའི་ལེའུ་སྟེ་གསུམ་པའོ།། །།དེ་ནས་འདུས་པའི་ཚོགས་རྣམས་ལ། །རྩ་བ་མདོར་བསྡུས་བཀའ་སྩལ་པ། །ཆོས་རྣམས་ཀུན་གྱི་རྩ་བ་ནི། །འཁོར་འདས་གཞི་ཡི་ངོ་བོ་ཉིད། །དེ་མ་ཤེས་པར་ལུང་མ་བསྟན། །དེ་ལས་འཁྲུལ་པས་འཁོར་བར་སྨིན། །དེ་ཡང་འདུས་པའི་སྙིང་པོ་ཉོན། །ཕྱི་པ་མུ་སྟེགས་རྣམ་གཉིས་དང་། །ནང་པ་སངས་རྒྱས་ཁས་འཆེ་བའི། །ཉན་ཐོས་རྒྱུད་ལུང་ཡན་ཆད་ཀྱིས། 
།གཞི་ཉིད་མ་ཤེས་འཁྲུལ་པའི་ཕྱིར། །བསྒོམ་གོལ་བདུད་བསླུས་བར་དོར་འ་ས། །དེ་ཡི་ལྡོག་ཆོས་ཤེས་པ་དགོས། །འཁོར་འདས་མ་རིག་ངེས་པའི་དོན། །བཀའ་རྟགས་ལྔ་ཡི་དོན་བསྡུས་པ། །དད་ལྡན་འཁོར་ལ་ངས་བཤད་ཀྱིས། །རང་གི་སེམས་ལ་ངེས་པར་ཆོངས། །དེ་ཡང་འདུས་པའི་སྙིང་པོ་ཉོན། །རིག་འཛིན་གྲུབ་ཐོབ་བཀའ་རྟགས་ནི། །སྲས་ལ་རྒྱལ་སྲིད་གཏད་པ་བཞིན། །ལུང་ལྡན་ངེས་པའི་གདམས་ངག་ནི། ། །སློབ་མ་དད་ལྡན་འགའ་ལ་གཏད། །རིག་པ་བྱིན་རླབས་བཀའ་རྟགས་ནི། །རིན་ཆེན་གསེར་འགྱུར་རྩི་བཞིན་དུ། །ཐ་མལ་ཤེས་པ་འདི་ཉིད་ལས། །རང་རིག་ཆོས་སྐུར་བྱིན་གྱིས་བརླབས། །ཉམས་སུ་སྦྱོང་བའི་བཀའ་རྟགས་ནི། །བདེ་བ་སྙིང་ལ་ཞེན་པ་བཞིན། །རང་རིག་ཆོས་སྐུར་ངོ་སྤྲད་པས། །ཞེན་མེད་ཉམས་དང་འབྲལ་མི་ཕོད། །ལ་ཟློ་སྤྱོད་པའི་བཀའ་རྟགས་ནི། །མར་གྱིས་འོ་མ་འཐུངས་པ་བཞིན། །ཅི་སྤྱོད་འབྲལ་མེད་ཆོས་སྐུར་ཤེས། །གོལ་མེད་ལ་ཟློས་དོན་མི་འབྲལ། །འབྲས་བུ་མཐར་ཕྱིན་བཀའ་བརྟགས་ནི། །ནོར་བུ་རིན་ཆེན་རྙེད་པ་བཞིན། །ཆོས་རྣམས་ཆོས་སྐུར་གཅིག་ཤེས་པས། །འཁོར་སྟོངས་སངས་རྒྱས་སྨོས་ཅི་དགོས། །དེ་ཡང་འདུས་པའི་སྙིང་པོ་ཉོན། །བཀའ་རྟགས་ལྔ་ནི་གཅིག་ཤེས་ན། །རང་སེམས་རྟོགས་པས་གཞི་དང་ཕྲད། །དེ་ཕྱིར་ཆོས་སྐུ་འབྲལ་མེད་ལམ། །འབྲས་བུ་འགྱུར་མེད་སངས་རྒྱས་ཡིན། 
།དེ་ཡིས་དེ་ཉིད་མཚོན་པའི་༄༅། །དཔེ། །མཛུབ་མོ་ལ་བརྟེན་ཟླ་བ་མཐོང་། །གདམས་ངག་ལ་བརྟེན་ལྷག་མཐོང་ཤར། །དོན་རྟོགས་ཀློང་ནས་ཡེ་ཤེས་འཔྱོ། །རིག་པ་ཆོས་སྐུ་རྣམ་པ་གཉིས། །ཐ་དད་མེད་དེ་ཉི་ཟེར་ཚུལ། །དོན་ལ་དབྱེར་མེད་ཆོས་ཀྱི་སྐུ། །རྒྱུ་རྐྱེན་མ་བསྐྱེད་ཡེ་ནས་ཡིན། །སངས་རྒྱས་ཐམས་ཅད་ཀྱི་དགོངས་པ་ཆོས་སྐུ་གཅིག་ཏུ་འདུས་པར་བཀའ་བགྲོས་པའི་དོན། རིན་པོ་ཆེ་ཡོན་ཏན་ཀུན་འབྱུང་གི་རྒྱུད་ལས།གདམས་ངག་རྩ་བ་གཅིག་ཏུ་འདུས་པར་བསྟན་པའི་ལེའུ་སྟེ་བཞི་པའོ།། །།དེ་ནས་རྡོ་རྗེ་སེམས་དཔའ་ཡིས། །འདུས་པའི་ཚོགས་ལ་ཕན་གདགས་ཕྱིར། །ཀུན་རིག་ཆོས་ཀྱི་རྒྱལ་པོ་ལ། །བདེན་པའི་དགོངས་དོན་འདི་སྐད་གསོལ། །འཁོར་འདས་གཞི་ནི་གང་གིས་བགྱིས། །མ་རིག་གཞི་ནི་གང་གིས་བཙལ། །དེ་ལས་འཁྲུལ་པ་ཇི་ལྟར་བྱུང་། །དེ་སྐད་ཞུས་པའི་དོན་གསན་ནས། །འདུས་པའི་འཁོར་ལ་བཀའ་སྩལ་པ། །ཡེནས་གནས་པའི་གཞི་ཉིད་ནི། །སྐྱེ་བ་མ་བླངས་དུས་ན་ཡང་། །རྒྱུ་རྐྱེན་མ་སྐྱེས་ཡེ་ཡོད་ཕྱིར། །སྒྲོ་སྐུར་བྲལ་དང་མ་བྲལ་བའི། །རྟོགས་དང་འཁྲུལ་པ་གང་ཡང་མེད། །རིག་དང་མ་རིག་ཤན་མ་པྱེད། །ཡེངས་དང་མ་ཡེངས་ངོས་མ་ཟིན། །རང་རིག་ཧད་དེ་ཙམ་ཡོད་ཀྱང་། །གང་གི་འདུ་ཤེས་མ་ཞུགས་པས། །བྱ་བ་བཏང་བའི་མི་བཞིན་དུ། །འཛིན་མེད་དོན་གྱི་མ་ཟིན་པས། །རང་བཞིན་ལུས་སུ་མིང་བཏགས་ཏེ། 
།གཞི་ནས་མ་རིག་མེད་པའི་ཕྱིར། །བག་ཆགས་མ་གོས་འཁྲུལ་མ་མྱོང་། །རྟོགས་པས་མ་བཞག་སངས་མ་རྒྱས། །ཕྱི་ཡི་འབྱུང་བ་མ་ཆགས་ཕྱིར། །རྒྱུ་དང་རྐྱེན་གྱིས་འདུས་མ་བྱས། །དེ་ཡང་འདུས་པའི་སེམས་དཔའ་ཉོན། །རང་བཞིན་གཞི་ཡི་མཚན་ཉིད་ནི། །རྟོགས་དང་མ་རྟོགས་ཆ་མེད་ཕྱིར། །འཁོར་བ་མྱང་འདས་གཉིས་ཀྱི་གཞི། །ཀུན་ལ་ཡོད་པས་གཞི་ཞེས་བྱ། །སངས་རྒྱས་ཐམས་ཅད་ཀྱི་དགོངས་པ་ཆོས་སྐུ་གཅིག་ཏུ་འདུས་པར་བཀའ་བགྲོས་པའི་དོན་རིན་པོ་ཆེ་ཡོན་ཏན་ཀུན་འབྱུང་གི་རྒྱུད་ལས། འཁོར་འདས་ཀྱི་གཞི་བསྟན་པའི་ལེའུ་སྟེ་ལྔ་པའོ།། །།དེ་ནས་ཀུན་རིག་རྒྱལ་པོ་ཡིས། །ཇི་ལྟར་འཁྲུལ་ཚུལ་བཀའ་སྩལ་པ། །དང་པོ་འཁོར་འདས་བར་དོ་ལ། །ཇི་ཞིག་ལྟར་ལ་ཡེངས་ཚུལ་གྱིས། །འཁྲུལ་གཞི་མེད་ལས་འཁྲུལ་པ་བྱུང་། །མེད་ལས་བྱུང་བ་ཡ་མཚན་ཆེ། །དེ་ཡང་འདུས་པའི་སྙིང་པོ་ཉོན། །རྒྱུན་ཙམ་ཅི་ཞིག་དྲན་པ་སྙམ། །ཇི་ཞིག་དྲན་དང་མ་དྲན་གྱིས། །གང་བློ་མི་འཇུག་དོན་མི་ཤེས། །མ་རིག་གཞི་ནི་ལུང་མ་བསྟན། །འཁྲུས་གཞི་མེད་པའི་འཁྲུལ་པ་དེ། །རང་བཞིན་ལུས་དེ་གྱ་གྱུ་ཡིས། །མེད་ལས་ཡོད་དྲན་ཡུད་ཙམ་བྱུང་། །དེ་ཉིད་རང་བརྗེད་རིམ་གྱིས་བསྒྲིབས། །དེ་ཉིད་དུས་མཉམ་ལུང་མ་བསྟན། །དེ་ཡང་འདུས་པའི་སྙིང་པོ་ཉོན། །འཁོར་འདས་གཞི་ནི་མ་ཤེས་རྩལ། །འཁོར་བའི་གཞི་ནི་དེ་ཡིན་ཕྱིར། །གྱ་གྱུ་ཙམ་དུ་དྲན་ཡོད་ཀྱང་། །དེ་མ་ཤེས་པ་དེ་ཁོ་ནས། 
།མ་༄༅། །རིག་སྒོ་ལྔའི་རྟེན་བྱེད་ཕྱིར། །འཁོར་བར་སྐྱེ་བའི་གཞི་མ་ཡིན། །ཉི་ནུབ་ནམ་ནི་མ་སྲོས་འདྲ། །རྫོགས་པ་ཆེན་པོ་སངས་རྒྱས་ཐམས་ཅད་ཀྱི་དགོངས་པ་ཆོས་སྐུ་གཅིག་ཏུ་འདུས་པར་བཀའ་བགྲོས་པའི་དོན། རིན་པོ་ཆེ་ཡོན་ཏན་ཀུན་འབྱུང་གི་རྒྱུད་ལས། འཁོར་བའི་གཞི་ཤེས་ལུང་མ་བསྟན་པའི་ལེའུ་སྟེ་དྲུག་པའོ།། །།དེ་ནས་འདུས་པའི་འཁོར་རྣམས་ལ། །ཇི་ལྟར་འཁྲུལ་པ་བཀའ་སྩལ་པ། །འཁྲུལ་གཞི་མེད་པའི་འཁྲུལ་པ་དེ། །གོང་འོག་དྲུག་འཛོམ་གཏི་མུག་ངེས། །མ་རིག་བསྐྱེད་པས་རྒྱུ་བྱས་ནས། །མིག་ལ་ལིང་ཏོག་བྱུང་བ་བཞིན། །ལྷན་ཅིག་མ་རིག་གསུམ་དུ་སྨིན། །དེ་ནས་མ་རིག་སྦུབས་ནང་ནས། །ཕོ་མོ་མ་ནིང་མ་ཡིན་པའི། །རྒྱུ་འདྲ་གཟུགས་ཉིད་རྫུས་སྐྱེས་བྱུང་། །འཇིག་རྟེན་མེ་དང་མ་རིག་རྒྱས། །ཟླ་དྲུག་ལོན་ནས་ཕོ་མོར་སྨིན། །དེས་སྦྱར་འབྲུ་དྲུག་དུག་ལྔར་སྐྱེད། །དེ་ལ་སྐྱེ་བ་རྣམ་བཞི་ཡིས། །འགྲོ་དྲུག་སེམས་ཅན་ཚང་བར་བྱས། །འཁྲུལ་གཞི་ཐོག་མ་དེ་ལས་བྱུང་། །དེ་ཡང་འདུས་པའི་སྙིང་པོ་ཉོན། །མེད་པ་ལ་ནི་ཡོད་འཛིན་པས། །འཁྲུལ་གཞི་ལས་ནི་འཁྲུལ་པ་བྱུང་། །དཔེར་ན་ཐོ་ཡོར་མིར་མཐོང་ཚེ ཐོ་ཡོར་མི་ནི་མ་ཡིན་ཏེ། །ཇི་ཞིག་ལྟར་ལ་མི་རུ་མཐོང་། །དེ་བཞིན་གཞི་ལ་ཇི་ཞིག་ལྟར། །གློ་བུར་རྐྱེན་གྱིས་བསྐྱེད་པ་ཡིས། །སེམས་དང་བག་ཆགས་ཀུན་གཞི་བྱུང་། །དེ་ཡང་འདུས་པའི་སྙིང་པོ་ཉོན། 
།མེད་པ་ལ་ནི་ཡོད་པར་རྟོགས། །འཁྲུལ་པ་རྣམས་ཀྱིས་ཤེས་པ་ལས། །རྒྱལ་བ་ཀུན་གྱིས་མི་མཁྱེན་ཕྱིར། །ངེས་དོན་གཞི་ལ་འཁྲུལ་པ་མེད། །གློ་བུར་སེམས་ལས་འཁྲུལ་པ་བྱུང་། །ཐག་པ་སྦྲུལ་དུ་འཛིན་པ་བཞིན། །དེ་ལས་སྐྱེས་པས་འཁོར་བར་འ་ས། །དེ་ཡང་རྡོ་རྗེ་སེམས་དཔའ་ཉོན། །ད་ལྟ་གང་ན་གནས་པའི་ཚེ། །འཁྲུལ་གཞི་ཡོད་ལ་ཀུན་བརྟགས་གསུམ། །བྱུང་ཚུལ་མ་ཤེས་གཏི་མུག་གིས། །དེ་ཕྱིར་ཐོག་མཐའ་མེད་པར་གནས། །དེ་ཉིད་མ་ཤེས་ཐ་མར་ནི། །ངེས་དོན་མེད་པའི་སྔགས་བཙུན་ཀུན། །ཆུ་བོ་བཞི་ལས་ཐར་པ་མེད། །འཁོར་བའི་སྡུག་བསྔལ་བསམ་ཐག་ཆད། །དེ་ཕྱིར་གདེང་མེད་རྟག་ཏུ་འ་ས། །སངས་རྒྱས་ཐམས་ཅད་ཀྱི་དགོངས་པ་ཆོས་སྐུ་གཅིག་ཏུ་འདུས་པར་བཀའ་བགྲོས་པའི་དོན། རིན་པོ་ཆེ་ཡོན་ཏན་ཀུན་འབྱུང་གི་རྒྱུད་ལས། འཁོར་བའི་བྱུང་ཚུལ་བསྟན་པའི་ལེའུ་སྟེ་བདུན་པའོ།། །།དེ་ནས་རྡོ་རྗེ་སེམས་དཔའ་ཡིས། །འདུས་པའི་འཁོར་ལ་ཕན་གདགས་ཕྱིར། །ཀུན་ཏུ་བཟང་ལ་འདི་སྐད་གསོལ། །ཕྱིན་ཅི་ལོག་ཏུ་བློས་བསྒྱུར་བའི། །མུ་སྟེགས་རྟག་ཆད་ཇི་ལྟར་འཁྲུལ། །ཕྱོགས་ཙམ་ཁ་འཛིན་ཐེག་པ་དགུ། །རང་གི་གཞི་ལས་ཇི་ལྷར་འཁྲུལ།ཀུན་རིག་སྟོན་པས་བཤད་དུ་གསོལ། །དེ་སྐད་ཞུས་པའི་དོན་གསན་ནས། །འདུས་པའི་འཁོར་ལ་བཀའ་སྩལ་པ། །མུ་སྟེགས་རྟག་པའི་འཁྲུལ་དཔེ་ནི། །སྨན་ནི་དུག་ཏུ་འཛིན་པ་བཞིན། 
།དབྱེ་བ་དྲུག་གི་དོན་༄༅། །མཚོན་དེ། །ངོ་བོ་མི་འགྱུར་གཞི་བྱས་ནས། །ཁ་དོག་དབྱིབས་ཅན་དག་ཏུ་འཁྲུལ། །ལོག་པའི་དཀའ་ཐུབ་དམྱལ་བར་ལྟུང་། །རིག་པས་བརྟགས་པས་བདག་མ་གྲུབ། །དེ་ཉིད་ལ་ཟློས་ཆོས་སྐུ་ཉིད། །དེ་ལས་གཞན་པའི་སངས་རྒྱས་མེད། །དེ་ཡང་འདུས་པའི་སྙིང་པོ་ཉོན། །མུ་སྟེགས་ཆད་པའི་དབྱེ་བ་ནི། །ཁ་དོག་དབྱིབས་མེད་ཆད་གཞི་བྱས། །སྔ་ཕྱི་རྒྱུ་འབྲས་མེད་པར་འཁྲུལ། །སྐུར་བཏབ་དམྱལ་བ་ཆེན་པོར་ལྷུང་། །ཆད་དུ་མིན་ཏེ་རིག་པ་ཡོད། །དེ་ཕྱིར་གཞི་ལ་གོལ་ས་མེད། །རང་བྱུང་ཡེ་ཤེས་ཀློང་ན་གནས། །དེ་ཡང་འདུས་པའི་སྙིང་པོ་ཉོན། །སྤྲེའུ་འདྲས་ལོག་པར་ཁྲིད་ཀྱང་ནི། །གཞི་ཉིད་རྟག་ཆད་མཐར་མི་ལྟུང་། །བཅོས་ཤིང་བསྒྱུར་བས་གཞི་མི་འགྱུར། །དེ་ཕྱིར་ལུང་ལྡན་གདམས་ངག་གཅེས། །སངས་རྒྱས་ཐམས་ཅད་ཀྱི་དགོངས་པ་ཆོས་སྐུ་གཅིག་ཏུ་འདུས་པར་བཀའ་བགྲོས་པའི་དོན། རིན་པོ་ཆེ་ཡོན་ཏན་ཀུན་འབྱུང་གི་རྒྱུད་ལས། མུ་སྟེགས་ཀྱི་འཁྲུལ་ཚུལ་བསྟན་པའི་ལེའུ་སྟེ་བརྒྱད་པའོ།། །།ཀུན་རིག་སྟོན་པས་ཡང་གསུངས་པ། །ངེས་དོན་གཞི་ཡི་ཕྱོགས་ཆ་ཙམ། །ཐེག་དགུ་འཁྲུལ་པར་ངས་བཤད་ཉོན། །ཉན་ཐོས་འཁྲུལ་པའི་དབྱེ་བ་ནི། །་ང་བ་ཕྲ་རག་ཡུལ་གྱི་གཞི། །གང་ཟག་བདག་མེད་ཆོས་བདག་ཡོད། །ཞི་བ་ཕྱོགས་གཅིག་ཐར་མི་ཐོབ། །ལྷག་མཐོང་མེད་ཕྱིར་སྐྱེ་བོ་རང་། །་ང་བ་སྤང་མེད་དོན་ཤེས་པས། 
།ཞེན་མེད་ཡུལ་་ང་ཆོས་ཀྱི་དབྱིངས། །ད་ཡང་རྡོ་རྗེ་སེམས་དཔའ་ཉོན། །སེམས་ཅན་ཀུན་གཞིའི་རྟོག་པ་དེ། །གོང་འོག་ཤེས་དག་སྐད་ཅིག་འདོད། །རིག་པ་རང་རྐྱང་སྐད་ཅིག་གོལ། །རྟག་དང་ཁྱད་མེད་སྒྲོ་འདོགས་ནོར། །ཆོས་སྐུ་རང་རིག་འགྱུར་བ་མེད། །དེ་ཡང་འདུས་པའི་སྙིང་པོ་ཉོན། །དབུ་མ་པ་ཡི་འདོད་གཞུང་དེ། །ངོ་བོ་དངོས་མེད་གཞི་བྱས་ཏེ། །ཡུལ་སེམས་གཞི་པས་སྟོང་པར་འཁྲུལ། །ཅི་ཡང་མེད་པའི་སྐྱེ་མཆེད་ལྟུང་། །ཆད་དང་ཁྱད་མེད་སྟོང་པར་གོལ། །སྟོང་རིག་ཤེས་པས་ཆོས་སྐུ་ཡིན། །དེ་ཡང་འདུས་པའི་སྙིང་པོ་ཉོན། །ཡང་དག་མཐའ་ཚིག་རྣམ་གསུམ་ཡིན། །ཕྱོགས་ཙམ་རྟོགས་པས་གཞི་མ་ཤེས། །དེ་ཕྱིར་ངེས་དོན་མི་མཐོང་བས། །ཚིག་ཏུ་བདེན་ཏེ་དོན་ལ་གོལ། །སངས་རྒྱས་ཐམས་ཅད་ཀྱི་དགོངས་པ་ཆོས་སྐུ་གཅིག་ཏུ་འདུས་པར་བཀའ་བགྲོས་པའི་དོན། རིན་པོ་ཆེ་ཡོན་ཏན་ཀུན་འབྱུང་གི་རྒྱུད་ལས། རྒྱུ་མཚན་ཉིད་ཀྱི་འཁྲུལ་ཚུལ་བསྟན་པའི་ལེའུ་སྟེ་དགུ་པའོ།། །།དེ་ནས་འདུས་པའི་ཚོགས་རྣམས་ལ། །ཀུན་རིག་རྒྱལ་པོ་ཆོས་སྐུ་དེས། །ཕྱི་རྒྱུད་འཁྲུལ་ཚུལ་བཀའ་སྩལ་པ། །ནམ་མཁའ་སྨིག་རྒྱུའི་དཔེ་བཞིན་དུ། །དག་པ་ཆོས་ཉིད་ཀྲི་ཡའི་གཞི། །བཟང་ངན་གཙང་སྨེ་དངོས་གྲུབ་རེ། །གྲུབ་པ་མི་ཐོབ་བྱོལ་སོང་རྒྱུ། །གཙང་སྦྲས་མི་གྲོལ་རྟོག་པ་ཉིད། །སྤྱོད་པ་མ་ཡིན་གཞི་དག་སྐུ། །དེ་ཡང་འདུས་པའི་སྙིང་པོ་ཉོན། །ཡོ་ག་རྣལ་འབྱོར་སེམས་དཔའ་ཡིས། 
།དབྱེར་མེད་༄༅། །ཆོས་དབྱིངས་གཞི་བྱས་ནས། །བྱང་ཆུབ་རྣམ་ལྔ་འདོད་པ་འཁྲུལ། །བསྒོམ་པས་མ་གྲོལ་འདོད་ཁམས་ལྷ། །སེམས་ཙམ་པ་དང་ཁྱད་མེད་གོལ། །ལ་ཟློ་རིག་པ་ཆོས་སྐུར་ཤེས། །དེ་ཡང་རྡོ་རྗེ་སེམས་དཔའ་ཉོན། །དེ་དག་ཀྲི་ཡོག་རྣམ་གསུམ་ཡང་། །གཞི་ཉིད་མ་ངེས་བློ་འགྱུར་ཅིང་། །ནམ་མཁའ་དག་ལ་འཛིན་པ་བཞིན། །དོན་ལ་འཁྲུལ་པར་ཐེ་ཚོམ་མེད། །སངས་རྒྱས་ཐམས་ཅད་ཀྱི་དགོངས་པ་ཆོས་སྐུ་གཅིག་ཏུ་འདུས་པར་བཀའ་བགྲོས་པའི་དོན། རིན་པོ་ཆེ་ཡོན་ཏན་ཀུན་འབྱུང་གི་རྒྱུད་ལས། ཕྱིའི་འཁྲུལ་ཚུལ་བསྟན་པའི་ལེའུ་སྟེ་བཅུ་པའོ།། །།དེ་ནས་འདུས་པའི་ཚོགས་རྣམས་ལ། །ཀུན་རིག་ཆོས་ཀྱི་རྒྱལ་པོ་ཡིས། །བསྐྱེད་རྫོགས་རྣམ་གསུམ་འཁྲུལ་པ་ཡི། །དོན་གྱི་དབྱེ་བ་བཀའ་སྩལ་པ། །ནམ་མཁའ་སྤྱིན་དང་ཁུ་རླངས་བཞིན། །རྣལ་འབྱོར་མ་ཧྭ་ཡོ་ག་ཡིས། །བདེན་པ་དབྱེར་མེད་འདོད་པའི་གཞིས། །རྟོག་ཚོགས་ལྷ་རུ་བསྒོམ་པས་ཞབྲུལ། །དོན་མེད་བགེགས་དང་རྭ་ཏྲར་ལྟུང་། །དབུ་མ་དང་འདྲ་འབྲས་བུས་གོལ། །ལམ་ལ་མི་བརྟེན་རྟོགས་པའི་མཆོག །དེ་ཡང་རྡོ་རྗེ་སེམས་དཔའ་ཉོན། །ཨ་ནུ་ཡོ་གའི་དབྱེ་བ་ནི། །ཀུན་གཞི་མཁའ་ཀློང་གཞི་བྱས་ནས། །སྣང་བ་ཀུན་བཟང་རོལ་པར་འཁྲུལ། །ཡོད་མིན་མེད་མིན་སྐྱེ་མཆེད་ལྟུང་། །མཁའ་ཀློང་དབུ་མ་ཆད་དང་འདྲ། །ལ་ཟློ་ཆོས་ཀྱི་དབྱིངས་ཉིད་ཡིན། །མན་ངག་ཨ་ཏིའི་འཁྲུལ་ཚུལ་ནི། 
།སྤྱི་དང་ཁ་འབྱམས་ལུང་ཚིག་སྤང་། །དེ་དག་གོལ་སར་ངས་བཤད་ཉོན། །རིན་ཆེན་གསེར་སྤྲུལ་མཐོང་སྟོན་བཞིན། །སྤྱི་ཙམ་ལ་ནི་བརྟེན་པའི་གཞི། །མཁས་སུ་རེ་ནས་ཐ་སྙད་འདོགས། །དོན་མེད་ནམ་མཁའི་མཐའ་ཚོལ་འདྲ། །ཚིག་ཏུ་ཤེས་པས་དོན་མ་རྟོགས། །ཚིག་དང་དོན་ཡིན་ཟེར་བས་༣བྲུལ། །དེ་ཡང་རྡོ་རྗེ་སེམས་དཔའ་ཉོན། །ཁ་འབྱམས་པ་ཡིས་འཁྲུལ་པ་དེ། །སྣང་བ་སེམས་རྒྱུད་གཞི་རུ་བྱེད། །ཀུན་བརྟགས་ལྷུན་གྲུབ་བཅུ་རུ་ཞབྲུལ། །འབྲས་བུ་མི་འབྱུང་ལོག་པར་གོལ། །གཞི་དང་མ་མཐུན་ལུང་རིགས་འགལ། །གཞི་ཉིད་མ་ཤེས་སྐྱེ་བོ་རང་། །དེ་ཡང་འདུས་པའི་སྙིང་པོ་ཉོན། །ཚིག་ཟིན་ལུང་གི་ཞབྲུལ་པ་དེ། །ཚིག་ཙམ་ལུང་ཁུངས་གཞི་རུ་བྱེད། །དགོངས་པ་རྣམ་གསུམ་མ་ཤེས་ཞབྲུལ། །ཚིག་ཙམ་ལུང་གིས་དོན་མི་རྟོགས། །ལུང་མེད་དོན་གོ་ཡེ་སངས་རྒྱས། །དེ་ཡང་འདུས་པའི་སྙིང་པོ་ཉོན། །དེ་དག་རྒྱུད་ལུང་མན་ངག་གསུམ། །འཁོར་འདས་གཞི་ ནི་ མ་ ཤེས་ ཕྱིར། །ཉི་ མ་ སྤྲིན་ གྱིས་ བསྒྲིབས་ པ་ བཞིན། །དོན་ དང་ བྲལ་ ཕྱིར་ གདམས་ངག་དགོས། སངས་རྒྱས་ཐམས་ཅད་ཀྱི་དགོངས་པ་ཆོས་སྐུ་གཅིག་ཏུ་འདུས་པར་བཀའ་བགྲོས་པའི་དོན།རིན་པོ་ཆེ་ཡོན་ཏན་ཀུན་འབྱུང་གི་རྒྱུད་ལས། བསྐྱེད་རྫོགས་རྣམ་གསུམ་འཁྲུལ་ཚུལ་བསྟན་པའི་སྟེ་བཅུ་གཅིག་པའོ།། །།དེ་ཡང་རྡོ་རྗེ་སེམས་དཔའ་ཉོན། 
།དེ་དག་འཁྲུལ་པ་བཟློག་འདོད་ཕྱིར།མི་རྟོག་ཐབས་༄༅། །ཀྱི་བསྒོམ་གོལ་བས། །ལྷག་མེད་གཞི་གནས་ཞེན་པ་ལས། །བདུད་འབྱུང་བར་ཆད་ཞེན་ལས་བྱུང་། །ཡོན་ཏན་སྐྱོན་དུ་མ་ཤེས་པས། །བར་དོར་འཁྱམས་པར་ངེས་པའི་ཕྱིར། །དེ་ཡི་དབྱེ་བ་ངས་བཤད་ཉོན། །གདམས་ངག་མེད་པའི་ལུས་ངག་འདི། །རྟོག་བཀག་རྩེ་གཅིག་གང་བསྒོམ་པའི། །རྒྱུད་ལུང་མན་ངག་བསྒོམ་པ་དེ། །འཁོར་འདས་སྣང་བ་སེམས་བསྡུས་ནས། །རིག་པས་རྟག་ཆད་མཐའ་བསལ་ཏེ། །མི་དམིགས་ཙམ་ལ་བསྒོམས་པའི་ཐབས། །བྱིང་རྒོད་གཉིས་ཀྱི་མཐའ་བསལ་ནས། །བདེ་ལ་མི་རྟོག་ལྷང་ངེ་ཙམ། །དེ་ཚེ་མ་རིག་དུག་ལྔ་ནི། །མ་རིག་བཞིན་དུ་བག་ལ་ཉལ། །བསྒོམ་བཏང་དུག་ལྔ་སྐྱེས་པའི་ཚེ། །བྱམས་དང་སྙིང་རྗེས་ཟིལ་མནན་ནས། །དད་པ་དང་ནི་བརྩོན་འགྲུས་ཀྱིས། །ཡང་ནས་ཡང་དུ་བསྒོམ་པར་བྱེད། །དེ་ཡང་འདུས་པའི་སྙིང་པོ་ཉོན། །མཐུན་འཇུག་ཐབས་ཀྱི་སྦྱོད་པ་ཡང་། །འོག་མའི་ཆོས་དང་སྒོ་བསྟུན་ནས། །དགེ་སྡིག་ཤན་ཐང་ཕྱེད་པར་སྤྱད། །དེ་ལ་མི་དམིགས་དོན་ཟིན་བྱ། །བལྟ་བསྒོམ་སྤྱོད་གསུམ་འཛོམ་པའི་ཚེ། །འབྲས་བུ་ཚོགས་གཉིས་ནམ་རྫོགས་ན། །སྒྲབ་གཉིས་བྱང་ནས་སངས་རྒྱས་འདོད། །དེ་ལས་ལྷག་པའི་ཆོས་མེད་ཟེར། །གཞི་ནི་མ་རྟོག་བག་ཉལ་ཏེ། །ཇི་ཙམ་བསྒོམ་ཀྱང་བག་མེད་གོལ། །ནན་ཏན་རྩོལ་བས་ཅི་འབད་ཀྱང་། །རི་དགས་སྨིག་རྒྱུ་བསྙེག་འདྲར་འཁྲུལ། 
།དེ་ཡང་འདུས་པའི་སྙིང་པོ་ཉོན། །ཐབས་ཀྱིས་རིག་པ་བྱིན་བརླབས་པས། །སྨན་དང་ཡི་གེའི་དབང་གིས་འདུས། །རྩ་དང་ཐིག་ལེ་བདེ་བསྒོམ་པས། ཁེས་པ་འགྱུར་ནས་དེ་ལ་ཞེན། །དེ་ཕྱིར་མི་གྲོལ་ཤིན་ཏུ་འཆིང་། །མི་རྟོག་ཐབས་ཀྱི་བདེ་འདོད་གོལ། །སངས་རྒྱས་ཐམས་ཅད་ཀྱི་དགོངས་པ་ཆོས་སྐུ་གཅིག་ཏུ་འདུས་པར་བཀའ་བགྲོས་པའི་དོན། རིན་པོ་ཆེ་ཡོན་ཏན་ཀུན་འབྱུང་གི་རྒྱུད་ལས། མ་རྟོགས་པར་བསྒོམ་པ་གོལ་བར་བསྟན་པའི་ལེའུ་སྟེ་བཅུ་གཉིས་པའོ།། །།ཀུན་རིག་སྟོན་པས་ཡང་གསུངས་པ། །རྣལ་འབྱོར་ལྟ་མེད་ཉམས་ཞེན་པས། །བདུད་ཀྱི་ཆོ་འཕྲུལ་མངོན་ཤེས་འབྱུང་། །དེ་ཚེ་ལྟ་སྒོམ་སྤྱོད་ཉམས་བདུད། །བར་དུ་བཅད་ནས་འཁོར་བར་འཁྱམས། །དེ་ཡང་འདུས་པའི་སྙིང་པོ་ཉོན། །དེ་བཟློག་དོན་དུ་གདམས་ངག་གིས། །ཡེ་ནས་གཞི་ལ་བདུད་མེད་ཀྱང་། །རང་སེམས་འཁྲུལ་པས་བདུད་དུ་བྱུང་། །དེ་ཕྱིར་མི་བསླུའི་གདམས་ངག་དགོས། །དང་པོ་ལྷ་དམན་བློ་དམན་ལ། །སྣང་བ་འོད་དང་གྲག་པ་སྒྲ། །འཇིགས་པའི་གཟུགས་དང་བསླུ་བའི་རྫུན། །རེ་རེ་ལ་ནི་དྲུག་དྲུག་ཏུ། །ཕྱེ་ལ་བསྟན་གྱིས་ངེས་པར་ཟུང་། །དེ་ཡང་འདུས་པའི་སྙིང་པོ་ཉོན། །སྣང་བ་འོད་ཀྱི་བདུད་བྱུང་ན། །ལྟ་མེད་མུན་ལས་སྣང་བྱུང་བས། །དགེ་སྡིག་མཐོང་བའི་སྙིང་རྗེ་ཞུགས། །འགྲོ་དོན་བྱ་མནོ་ཏིང་འཛིན་བཏང་། །ངེས་མེད་ལྷག་མཐོང་མི་གཡོ་དྲན། 
།གཞི་ལ་མི་འགྱུར་འཇའ་༄༅། །མཚོན་འདྲ། །དམྱལ་བའི་གནས་ཀྱང་སངས་རྒྱས་ཞིང་། །དེ་ཡང་འདུས་པའི་སྙིང་པོ་ཉོན། །གྲག་པ་སྒྲ་ཡི་བདུད་བྱུང་ན། །མཁའ་ལ་སྒྲ་དང་ཆོས་སྟོན་འབྱུང་། །དགའ་བས་ངོམ་ནས་ཏིང་འཛིན་བཏང་། །བཀའ་འགལ་ཆོས་བརྒྱད་འཁོར་བར་ལྟུང་། །ལྟ་བས་གདེང་ཟིན་སྒྲ་དང་བྲལ། །སྒྲ་བརྙན་རྟག་མེད་རྗེས་མི་འབྲང་། །འཚེར་ལྷང་གསུང་གི་འཁོར་ལོར་བདེ། །འཇིགས་པའི་གཟུགས་ཀྱི་བདུད་བྱུང་ན། །རྨི་ལམ་དངོས་དང་འཇིགས་པའི་གཟུགས། །མི་དགེའི་དོན་དྲན་མོ་ཆོག་བྱེད། །སེམསངན་ཚེ་ཐུང་ཡི་མུག་བྱུང་། །སྣང་གཟུགས་གཞི་ལ་མེད་པར་ཤེས། །སྙིང་པོ་མེད་ཅེས་ཉམ་མི་ང་། །དེ་ཉིད་ཐུབ་དྲུག་སྐུ་རུ་མཐོང་། །དེ་ཡང་འདུས་པའི་སྙིང་པོ་ཉོན། །བསླུ་བ་རྫུན་གྱི་བདུད་བྱུང་ན། །དུས་གསུམ་ལེགས་ཉེས་སྟོན་པ་འབྱུང་། །བདེན་དང་མི་བདེན་ཐ་མ་རྫུན། །མངོན་ཤེས་རྡུག་པས་ཞེ་སྡང་ཆ། །ཚིག་ལས་འདས་ཕྱིར་རྫུན་མ་གྲུབ། །རྨི་ལམ་བཞིན་དུ་འཁྲུལ་པར་ཤེས། །དོན་རྟོགས་ཅི་སྨྲས་རྒྱལ་བའི་བཀའ། །དེ་ལྟ་བུ་ཡི་བདུད་བཞི་ཡང་། །འཁྲུལ་ངོར་ཡོད་ཀྱང་དོན་ལ་མེད། །གདམས་ངག་ཅན་ལ་གནོད་མི་ཚུགས། །དེ་ཕྱིར་རང་སེམས་རྟོགས་ པས་ ཆོག །སངས་ རྒྱས་ ཐམས་ ཅད་ ཀྱི་ དགོངས་ པ་ ཆོས་ སྐུ་ གཅིག་ ཏུ་ འདུས་ པར་ བཀའ་ བགྲོས་ པའི་ དོན། རིན་ པོ་ ཆེ་ ཡོན་ ཏན་ཀུན་ འབྱུང་ གི་ རྒྱུད་ ལས། ལྟ་ བའི་ 
བདུད་ཟིལ་གྱིས་གནོན་པར་རྟོགས་པས་ཆོག་པར་བསྟན་པའི་ལེའུ་སྟེ་བཅུ་གསུམ་པའོ།། །།ཀུན་རིག་སྟོན་པས་ཡང་གསུངས་པ། །བསྒོམ་པའི་བདུད་བཞི་དབྱེ་བའི་ཕྱིར། །བྱིང་བ་བསལ་བའི་བདུད་བསྟན་པ། །བསྒོམ་མེད་ནན་ཏན་འབད་ནས་བསྒོམ། །མྱོས་པའི་དབང་གིས་གསལ་བ་བྱེད། །གཉེན་པོས་བསལ་བས་དོན་དང་བྲལ། །གཉིད་གསུམ་བསྲེ་ཤེས་གཏི་མུག་བརླག །ཆོས་ཉིད་ཀློང་དུ་གཉིད་ཐིམ་ཤེས། །སངས་རྒྱས་ཡེ་ཤེས་ཀློང་དུ་ཐིམ། །དེ་ཡང་འདུས་པའི་སྙིང་པོ་ཉོན། །རྨུགས་པ་བདེ་བའི་བདུད་བྱུང་ན། །ངེས་དོན་ཆོས་སྐུ་ངོས་མི་ཟིན། ་ས་པ་མུན་སངས་ལྷག་མཐོང་མེད། །བསྒོམ་པ་བྱས་ཀྱང་གཏི་མུག་འཕེལ། །རང་རིག་དྲན་པས་ཡེ་ཤེས་གསལ། །ལྟ་བས་ཟིན་ཕྱིར་ཆོས་ཀྱི་སྐུ། །འབྲས་བུ་འགྱུར་མེད་ཡེ་ཤེས་ཀློང་། །དེ་ཡང་འདུས་པའི་སྙིང་པོ་ཉོན། །རྒོད་པ་མི་རྟོག་བདུད་བྱུང་ན། །གདམས་ངག་མེད་ཕྱིར་འདུན་པར་དགའ། །དོན་བཏང་ནས་ནི་མི་ཆོས་བྱེད། །སྤོང་སྡུད་ཞེན་པས་ཡུལ་ལ་ཞེན། །སྤང་ཕྱིར་རིག་པའི་དོན་ཟིན་པས། །བ་མོ་ཉི་ཤར་བཞིན་དུ་སྟོངས། །གདེང་ཟིན་ཆོས་དབྱིངས་གནས་ཀྱི་མཆོག །འཕྲོ་བ་མི་གཡོའི་བདུད་བྱུང་ན། །དོན་ལ་གོམས་པར་མ་བྱས་པས། །རིག་ཚོར་དྲན་པ་ཕྲ་མོ་རྒྱུ། །དོན་མེད་རྐུན་བུ་ཡང་ཡང་རྒྱུ། །མི་བརྗེད་པ་ཡི་གཟུངས་ཀྱིས་ཟིན། །རྣམ་རྟོག་རང་ཞི་རིག་པ་གསལ། 
།ཐམས་ཅད་ཆོས་སྐུར་འབྲས་༄༅། །བུ་མཆོག །དེ་དག་བསྒོམ་པའི་བདུད་བཞི་ཡང་། །ལྷག་མཐོང་མེད་ལས་བྱུང་བ་ལ། །གདེང་ལྡན་ངེས་པའི་རྣལ་འབྱོར་ལ། །བསྒོམ་དུ་མེད་ཅིང་བདུད་རྣམས་སྟོངས། །སངས་རྒྱས་ཐམས་ཅད་ཀྱི་དགོངས་པ་ཆོས་སྐུ་གཅིག་ཏུ་འདུས་པར་བཀའ་བགྲོས་པའི་དོན། རིན་པོ་ཆེ་ཡོན་ཏན་ཀུན་བྱུང་གི་རྒྱུད་ལས། བསྒོམ་པའི་བདུད་ཟིལ་གྱིས་མནན་པའི་ལེའུ་སྟེ་བཅུ་བཞི་པའོ།། །།ཀུན་རིག་སྟོན་པས་ཡང་གསུངས་པ། །སྤྱོད་པའི་བདུད་བཞི་བྱུང་བ་ཡང་། །སྣང་བའི་ཡུལ་ལ་ཞེན་པ་ནི། །ཡོན་ཏན་སྐྱོན་དུ་མ་ཤེས་ཕྱིར། །འདུ་འཛི་ལོངས་སྤྱོད་བདུད་བྱུང་ན། །གདམས་ངག་མེད་པར་ཚུལ་འཆོས་བྱེད། །མི་རྣམས་སྨོན་འདོད་གཞན་སེམས་འཛིན། །དོན་བོར་བདག་འཛིན་ཕྲག་དོག་ལྟུང་། །དེ་དག་དགྲར་ཤེས་ཞེན་པ་ཆུང་། །བུ་བཞིན་ཆགས་མེད་དོན་གྱིས་ཟིན། །ལོངས་སྤྱོད་རང་གྲོལ་རོལ་པར་རྟོགས། །དེ་ཡང་འདུས་པའི་སྙིང་པོ་ཉོན། །ཞེན་ཆགས་གནས་ཀྱི་བདུད་བྱུང་ན། །ཐོས་ཆུང་ཁང་ཆེན་ཉམས་དགའ་བརྩིགས། །བཀྲ་ཤིས་འདྲེ་མེད་ལྷ་ཡོད་ཟེར། །འདྲེ་བརྟེན་མཐུ་ཡོད་གཞན་ལ་སྡིག །གནས་ལ་མ་ཆགས་ངེས་མེད་ཤེས། །བདག་གནས་གཞི་ལ་མེད་རྟོགས་པས། །གང་ན་འདུག་པ་འོག་མིན་གནས། །དེ་ཡང་རྡོ་རྗེ་སེམས་དཔའ་ཉོན། །ཡོན་ཏན་གཡེང་བའི་བདུད་བྱུང་ན། །རིག་པ་ལྔ་ལྡན་བཀུར་སྟིར་ཞེན། 
།དོན་བོར་གཞན་དོན་རང་རྒྱུད་གོལ། །ཞེན་ལོག་དོན་དྲན་ཟིལ་གྱིས་མནན། །བདུད་མེད་ཡེ་ཤེས་བསྐུལ་མར་ཤེས། །གཡེང་བ་བདག་གཞན་ཆོས་སྐུར་འགྲུབ། །འཁོར་ངན་སེམས་འཁྲུགས་བདུད་བྱུང་ན། །བལྟ་དམན་འཁོར་ལ་གདུང་དྲགས་པས། །འགྲན་སེམས་ཆོག་ཤེས་མེད་པར་འདོད། །དད་ལོགས་བསྐུར་འདེབས་ཞེ་སྡང་སྐྱེ། །གདུང་སེམས་བསྒྱུངས་ལ་འབྲེལ་སེམས་བཅད། །བདུད་ནི་ཆོས་སྐུར་ཤེས་པ་ལས། །སྤངས་ཤིང་དོར་དུ་རྡུལ་ཙམ་མེད། །དེ་ཡང་འདུས་པའི་སྙིང་པོ་ཉོན། །སྤྱོད་པའི་བདུད་ནི་དེ་དག་ཀྱང་། །སྣང་བ་ཡོད་ན་བདུད་ཀྱང་ཡོད། །དེ་ཕྱིར་ཡུལ་དང་འབྲེལ་པ་བཅད། །འབྲེལ་མེད་སེམས་ལ་བདུད་མི་འབྱུང་། །སངས་རྒྱས་ཐམས་ཅད་ཀྱི་དགོངས་པ་ཆོས་སྐུ་གཅིག་ཏུ་འདུས་པར་བཀའ་བགྲོས་པའི་དོན། རིན་པོ་ཆེ་ཡོན་ཏན་ཀུན་འབྱུང་གི་རྒྱུད་ལས། སྤྱོད་པའི་བདུད་ཟིལ་གྱིས་མནན་པའི་རྟགས་བསྟན་པའི་ལེའུ་སྟེ་བཅོ་ལྔ་པའོ།། །།དེ་ཡང་རྡོ་རྗེ་སེམས་དཔའ་ཉོན། །ཉམས་ཀྱི་བདུད་ནི་དྲུག་གསུངས་པ། །མཁའ་འགྲོས་ལུང་སྟོན་བདུད་བྱུང་ན། །ཁྱོད་ནི་མ་འདུག་ཕན་གདགས་ཟེར། །འདོད་པ་སྙིང་ཞུགས་ཞེན་པ་ཚོལ། །མི་འགྲུབ་དཀའ་བ་སྣ་ཚོགས་བྱེད། །ཞེན་པ་ཉིད་ནས་འདོད་པ་སྟོངས། །ལུང་སྟོན་བསླུ་བའི་རྫུན་དུ་ཤེས། །གཞི་ལ་མེད་ཤེས་རེ་དོགས་བྲལ། །དེ་ཡང་འདུས་པའི་སྙིང་པོ་ཉོན། །ཉམས་མྱོང་ཞེན་པའི་བདུད་བྱུང་ན། 
།མི་རྟོག་ཞེན་པའི་བདེ་བ་༄༅ ལ། །འཕེལ་འགྲིབ་ཡོད་པར་ངེས་མེད་པས། །དོན་ལ་ཟིན་པས་ལུང་མ་བསྟན། །ལྷག་མཐོང་དྲན་པས་གདེང་དང་ལྡན། །དོན་ལ་འགྱུར་མེད་ནམ་མཁའ་བཞིན། །དམ་པར་བལྟ་མེད་སྒྲིབ་གཉིས་དག །ད་ཡང་རྡོ་རྗེ་སེམས་དཔའ་ཉོན། །ཞེ་འདོད་ཚུལ་འཆོས་བདུད་བྱུང་ན། །གདམས་ངག་མེད་པར་བསྒོམ་ཚུལ་སྟོན། །དབུལ་པོ་རྣམས་ལ་མཚམས་བཅད་ཟེར། །དད་ལྡན་གླེན་པ་ཐབས་ཀྱི་བསླུས། །ཆགས་ཆུང་ཚུལ་འཆོས་སྡིག་པོ་ཆེ། །གཞི་ཉིད་མ་བཅོས་དྲང་པོར་གཅེས། །ཞེ་འདོད་མེད་པས་ཚུལ་འཆོས་བྲལ། །འདོད་མེད་གདེང་ལྡན་འབྲས་བུ་མཆོག །ད་ཡང་རྡོ་རྗེ་སེམས་དཔའ་ཉོན། །བརྐམ་ཆགས་བདེ་བའི་བདུད་བྱུང་ཚེ། །འདོད་ཆགས་འབར་ལ་བྱང་ཆུབ་རེ། །རང་གི་ཞེན་པས་འདོད་ཆགས་སྲིད། །དོན་དུ་མི་ཤེས་བྱང་མི་ཆུབ། །རང་རིག་དོན་ལས་དབང་མི་དགོས། །འདོད་སྤྱོད་རྐྱེན་ཐུབ་ཆོས་སྐུར་ཤེས། །བགེགས་མེད་ཡེ་ཤེས་སངས་རྒྱས་ཡིན། །དེ་ཡང་འདུས་པའི་སྙིང་པོ་ཉོན། །ཡོན་ཏན་ཕྲག་དོག་ཞེ་སྡང་བྱེད། །དེ་ལ་ལན་འདེབས་རྨོངས་པ་ནི། །མཁས་ལ་སྐུར་འདེབས་དམྱལ་བར་འགྲོ། །གཞི་རྟོགས་དོན་ལ་སྐུར་དང་བྲལ། །ཞེ་སྡང་རང་གྲོལ་ཆོས་ཉིད་རྟགས། །དེ་ཉིད་དུས་ན་བདུད་མེད་ཤེས། །དེ་ཡང་འཁོར་གྱི་སྙིང་པོ་ཉོན། །ང་རྒྱལ་སྒྲོ་འདོགས་བདུད་བྱུང་ཚེ། །གང་ཟག་སྨད་ཕྱིར་ཆོས་ལ་སྨོད། །ཆེ་ཆུང་བྱེད་ཅིང་བཀའ་རྐུན་བྱེད། 
།བསོད་ནམས་ཆུང་བ་དམྱལ་བར་འགྲོ། །མན་ངག་གསང་ཐུབ་ཟིལ་གྱིས་གནོན། །ཡིད་ཆེས་རང་རིག་གདེང་ལྡན་པས། །ད་ལྟ་ཉིད་དུ་བདེན་པ་མཐོང་། །དེ་དག་བདུད་ཀྱི་དབྱེ་བ་ཡང་། །ལྟ་མེད་རྣམས་ལ་འབྱུང་བ་ལས། །ལུང་ལྡན་ཀུན་གྱི་ཡོན་ཏན་ཏེ། །སངས་རྒྱས་ཆོས་ནི་བཅོ་བརྒྱད་ཡིན། །སངས་རྒྱས་ཐམས་ཅད་ཀྱི་དགོངས་པ་ཆོས་སྐུ་གཅིག་ཏུ་འདུས་པར་བཀའ་བགྲོས་པའི་དོན། རིན་པོ་ཆེ་ཡོན་ཏན་ཀུན་འབྱུང་གི་རྒྱུད་ལས། ཉམས་ཀྱི་བདུད་ཟིལ་གྱིས་མནོན་པའི་རྟགས་དང་འབྲས་བུ་བསྟན་པའི་ལེའུ་སྟེ་བཅུ་དྲུག་པའོ།། །།དེ་ནས་འདུས་པའི་ཚོགས་རྣམས་ལ། །ཡོན་ཏན་སྐྱོན་དུ་གྱུར་པ་ནི། །ཀུན་རིག་སྟོན་པས་བཀའ་སྩལ་པ། །ལུང་སྟོན་མངོན་ཤེས་རྫུ་འཕྲུལ་དང་། །བདེ་ཆེན་སྟོབས་དང་གཏེར་རྙེད་དང་། །མ་མཐོང་མཐོང་དང་མ་བསླབས་ཤེས། །དེ་དག་བརྒྱད་ཀྱིས་གཏན་ལ་དབབ། །དེ་ཡང་འདུས་པའི་སྙིང་པོ་ཉོན། །འཇིག་རྟེན་འདས་དང་མ་འདས་ལྷ། །གཞན་གྱིས་ལུང་སྟོན་བྱུང་སྲིད་ན། །མི་འགྲུབ་དཀའ་བ་སྣ་ཚོགས་བྱེད། །རང་བསླུ་བར་ཆོད་འཁོར་བར་འ་ས། །སྔ་ཕྱི་དྲན་པའི་མངོན་ཤེས་ནི། །སྔོན་གྱི་བག་ཆགས་ལངས་པའི་ཕྱིར། །དགའ་དང་མི་དགའི་བདུད་ཡིན་ཏེ། །དེ་ཚེ་ཆགས་སྡང་རང་རྒྱུད་གོལ། །དེ་ཡང་འདུས་པའི་སྙིང་པོ་ཉོན། །མྱུར་མགྱོགས་རྫུ་འཕྲུལ་ལྡན་གྱུར་ཀྱང་། །རྣམ་ཤེས་རླུད་ཞོན་བདུད་ཡིན་ཏེ། 
།ཡང་བདེ་ཀུན་ཏུ་༄༅། །ལུས་ཕྱིན་ཡང་། །ལུས་བྲལ་བར་དོར་ཕན་མི་ནུས། །ལུས་ལ་བདེ་བ་འབར་གྱུར་ཀྱང་། །ཞེན་པའི་འདོད་ཆགས་བདུད་ཡིན་ཏེ། །ལུས་ནི་གནས་སྐབས་འབྲེལ་པ་ཙམ། །རྐྱེན་མི་ཐུབ་ཕྱིར་ཤིན་ཏུ་གོལ། །གཞན་གྱི་ཟིལ་གནོན་སྟོབས་ལྡན་ཀྱང་། །མ་རིག་ཟིལ་གནོན་སྟོབས་མེད་ན། །ང་རྒྱལ་དབང་གིས་ཉོན་མོངས་འཕེལ། །དེ་ཕྱིར་འཁར་བ་འབའ་ཞིག་ལྟུང་། །གཏེར་དང་གཞན་གྱི་ནོར་རྙེད་ན། །ཞེན་པའི་བདུད་ཀྱིས་རང་བསླུས་ཏེ། །གཡེང་བའི་བསམ་པ་སྣ་ཚོགས་འཕེལ། །སྡུག་བསྔལ་འབའ་ཞིག་བདེ་བ་མེད། །སྔར་མ་མཐོང་བའི་ཡུལ་ལ་སོགས། །ད་ལྟའི་མིག་གིས་མཐོང་གྱུར་ན། །ཡིད་ཀྱི་རྣམ་རྟོག་བདུད་ཡིན་ཏེ་། །ཡེ་ཤེས་སྤྱན་གྱི་གོལ་སར་གསུངས། །མ་བསླབས་རིག་པ་ལྔ་ལྡན་པ། ཁྲེས་ཀྱང་གཡེང་བའི་བདུད་ཡིན་ཏེ། །ཞེན་པའི་དབང་གིས་བརྩོན་གྱུར་ན། །དེ་ཕྱིར་བསམ་གཏན་གོལ་སར་བཤད། །དེ་དག་བདུད་དུ་ཤེས་གྱུར་ནས། །གང་ཡང་ཡོན་ཏན་ལྟར་མེད་ན། །རེ་དོགས་བྲལ་བའི་གདེང་དང་ལྡན། །དོན་གྱི་གནས་ལུགས་རྟོགས་པ་ཡིན། །སངས་རྒྱས་ཐམས་ཅད་ཀྱི་དགོངས་པ་ཆོས་སྐུ་གཅིག་ཏུ་འདུས་པར་བཀའ་བགྲོས་པའི་དོན། རིན་པོ་ཆེ་ཡོན་ཏན་ཀུན་བྱུང་གི་རྒྱུད་ལས། ཡོན་ཏན་སྐྱོན་དུ་བསྟན་པའི་ལེའུ་སྟེ་བཅུ་བདུན་པའོ།། །།དེ་ནས་འདུས་པའི་ཚོགས་རྣམས་ལ། །ཀུན་རིག་སྟོན་པས་བཀའ་སྩལ་པ། 
།སྲིད་པ་བར་དོ་རྣམ་བཞི་ཡི། །མ་རིག་འཁྲུལ་པའི་བར་དོ་ནི། །རྒྱུ་ནི་མ་རིག་རྣམ་གསུམ་ལ། །རྐྱེན་ནི་བག་ཆགས་གཉིས་ཀྱིས་གོལ། །གོལ་ས་བར་དོར་ལུས་སུ་ལེན། །སྡུག་བསྔལ་སྣ་ཚོགས་ཉམས་སུ་མྱོང་། །སྐྱེ་རྒས་སྡུག་བསྔལ་ཟད་དུས་མེད། །དེ་ཡང་འདུས་པའི་སྙིང་པོ་ཉོན། །དེ་ལས་ཐར་ཅིང་ལྡོག་འདོད་པས། །ཀུན་བརྟགས་དགེ་རྩ་འདིར་བྱས་པས། །དགེ་བཅུ་སྤྱིན་སོགས་དད་པས་སྤྱད། །ཕྱི་མར་འབྲས་བུ་འདོད་པས་སེམས། །རྒྱུ་མཐུན་བག་ཆགས་མཐུ་བརྟས་པས། །ལྷ་དང་མི་ཡི་གོ་འཕང་ཙམ། །སྨོན་ལམ་བཏབ་པའི་དབང་བཙན་ཡང་། །དགེ་བའི་སྟེགས་ཟད་འཁོར་བར་འ་ས། །དེ་ཡང་འདུས་པའི་སྙིང་པོ་ཉོན། །གནས་འགྱུར་ལྷ་ཡི་བར་དོ་ལ། །རྟོགས་དང་ལྷ་གཉིས་དུས་མཉམ་པས། །དུས་གསུམ་གཅིག་ལ་གཅིག་ཚང་ནས། །འབྲས་བུའི་སངས་རྒྱས་དུས་དེ་ཉིད། །མ་རྟོགས་ལྷ་བསྒོམ་རུ་ཏྲར་སྐྱེ། །དེ་ཡང་འདུས་པའི་སྙིང་པོ་ཉོན། །རྣམ་ཤེས་རླུད་ཤོན་བར་དོ་ལ། །ཕྱི་ནང་རླུད་གི་བདེ་བསྒོམ་པས། །ཕག་མོ་ལ་སོགས་འཕོ་བ་བདུན། །འོད་གསལ་ཡེ་ཤེས་སྐུར་འདོད་པས། །དྲང་དོན་ཡིན་གྱི་ངེས་དོན་མིན། །སངས་རྒྱས་ཐམས་ཅད་ཀྱི་དགོངས་པ་ཆོས་སྐུ་གཅིག་ཏུ་འདུས་པར་བཀའ་བགྲོས་པའི་དོན། རིན་པོ་ཆེ་ཡོན་ཏན་ཀུན་འབྱུང་གི་རྒྱུད་ལས། སྲིད་པ་བར་དོར་འབྱམས་པ་བསྟན་པའི་ལེའུ་སྟེ་བཅོ་བརྒྱད་པའོ།། །།དེ་ནས་རྡོ་རྗེ་སེམས་དཔའ་ཡིས། 
།འདུས་པའི་འཁོར་༄༅། །གྱི་དོན་ཆེད་དུ། །ཀུན་རིག་སྟོན་པ་ཆོས་རྗེ་ལ། །བདེན་པའི་དགོངས་དོན་འདི་སྐད་གསོལ། །ལུང་ལྡན་ངེས་པའི་གདམས་ངག་གིས། །བདུད་དེ་ཟློག་ཆོས་དཔེ་དོན་གང་། །མ་རིག་རྒྱ་མདུད་ཇི་ལྟར་བཟློག །ཕྱི་ནང་ལ་བློའི་གཏན་ཚིགས་གང་། །སྣང་བ་ཡུལ་གྱིས་གོལ་ས་གང་། །མཉམ་པའི་རྒྱལ་པོས་བཤད་དུ་གསོལ། །དེ་སྐད་ཞུས་པའི་དོན་གསན་ནས། །དེ་ཡི་ཟློག་ཆོས་བཀའ་སྩལ་པ། །དཔེ་ལས་འཁྲུལ་མེད་ཟློག་ཆོས་དང་། །དོན་གྱི་འཁྲུལ་མེད་ཟློག་ཆོས་དང་། །རྟགས་ཀྱི་འཁྲུལ་མེད་ཟློག་ཆོས་རྣམས། །ང་ཡིས་བཤད་ཀྱིས་ལེགས་པར་ཉོན། །དེ་ལ་དཔེ་ཡིས་བཟློག་ཆོས་ནི། །ཐག་པ་སྦྲུལ་དུ་འཁྲུལ་སྲིད་ཀྱང་། །ཐོ་ཡོར་སྐྲུལ་དུ་ཞབྲུལ་མི་སྲིད། །ལུང་མ་བསྟན་པས་འཁྲུལ་སྲིད་ཀྱང་། །རང་བཞིན་གཞི་ལ་འཁྲུལ་པ་མེད། །ཐག་པ་མི་རུ་མི་འཁྲུལ་བཞིན། །རྟོགས་པའི་གཞི་ལ་འཁྲུལ་པ་མེད། །དེ་ཡང་འདུས་པའི་སྙིང་པོ་ཉོན། །རྔ་མོ་རྟ་རུ་འཁྲུལ་སྲིད་ཀྱང་། །བྱ་ནི་རྟ་རུ་འཁྲུལ་མི་སྲིད། །ཡུལ་ནི་སེམས་སུ་འཁྲུལ་སྲིད་ཀྱང་། །རིག་པ་བེམ་པོར་འཁྲུལ་མི་སྲིད། །འབྱུང་བ་ལྔ་ལ་རིག་པ་མེད། །དེ་ཕྱིར་ཡུལ་སེམས་འབྲེལ་པ་མེད། །དེ་ཡང་རྡོ་རྗེ་སེམས་དཔའ་ཉོན། །དོན་གྱི་ཟློག་ཆོས་བསྟན་པ་ནི། ཁྲེས་པ་ལུང་མ་བསྟན་པ་ལ། །འགྲོ་དྲུག་སེམས་ཅན་འཁྲུལ་པ་བྱུང་། །ལྷུན་གྲུབ་སངས་རྒྱས་འཁྲུལ་མ་མྱོང་། །དེ་ཕྱིར་གཞི་ལ་འཁྲུལ་པ་མེད། 
།རི་བོང་རྭ་ནི་མེད་ཤེས་བཞིན། །དོན་གོ་ལོག་རྟོགས་འཁྲུལ་མི་སྲིད། །འདྲ་བ་ལས་ནི་ཡོད་འཁྲུལ་པ། །སེམས་ནི་ཡུལ་དུ་འཁྲུལ་པ་ཡིས། །གཟུང་འཛིན་ཞེན་པ་སྣ་ཚོགས་འབྱུང་། །དེ་ཙམ་ཉིད་ནས་དོན་ལ་མེད། །དེ་ཙམ་དོན་གྱི་ཟློག་ཆོས་ཡིན། །ད་ཡང་འདུས་པའི་སྙིང་པོ་ཉོན། །རྟགས་ཀྱི་ཟློག་ཆོས་ངེས་པ་འདིས། །ངེས་པའི་ལུང་ལྡན་རྣལ་འབྱོར་པས། །ཐ་མལ་འཁྲུལ་པ་འབྱུང་མི་སྲིད། །སངས་རྒྱས་མཚན་དང་དཔེ་བྱད་ཀུན། །ཐ་མལ་ལུས་སུ་འཁྲུལ་མི་སྲིད། །ཐམས་ཅད་མཁྱེན་པའི་ཡེ་ཤེས་འདི། །མ་རིག་རྨོངས་པར་འཁྲུལ་མི་སྲིད། །ལུང་ལྡན་ངེས་པའི་གདམས་ངག་འདིས། །ཁམས་གསུམ་འཁོར་བར་འ་ས་མི་སྲིད། །གཞི་དང་མཐུན་པར་ཉམས་མྱོང་ཕྱིར། །སྐྱེ་བ་ཕྱི་མ་ལེན་མི་སྲིད། །གཉིད་ནི་ཀློང་ཐིམ་དོན་ཤེས་ན། །བར་དོར་མུན་པ་འབྱུང་མི་སྲིད། །མ་བཙལ་གཟུགས་སྐུ་འབྱུང་བ་ལ། །སྔོན་དུ་དགེ་རྩ་བྱ་མི་དགོས། །སངས་རྒྱས་ཐམས་ཅད་ཀྱི་དགོངས་པ་ཆོས་སྐུ་གཅིག་ཏུ་འདུས་པར་བཀའ་བགྲོས་པའི་དོན། རིན་པོ་ཆེ་ཡོན་ཏན་ཀུན་འབྱུང་གི་རྒྱུད་ལས། ངེས་དོན་རྟགས་ཀྱི་ཟློག་ཆོས་བསྟན་པའི་ལེའུ་སྟེ་བཅུ་དགུ་པའོ།། །།དེ་ཡང་འདུས་པའི་སྙིང་པོ་ཉོན། །མ་རིག་ཟློག་པའི་ཡེ་ཤེས་ནི། །དགག་བསྒྲུབ་མེད་པའི་རིག་པ་ལ། །གཞི་ལ་ཕྱོགས་སུ་ཞེན་པ་བཟློག །སྙོམས་བྱེད་ཐེ་ཚོམ་ཟ་བ་ནི། །ལྟ་བའི་གདེང་གིས་ཟིན་པས་བཟློག 
།གདམས་ངག་རང་གྲོལ་དྲན་པ་༄༅། །ཡིས། །ལྔ་ཕྱི་དུས་གསུམ་འཁྲུལ་པ་བཟློག །ཆོས་སྐུ་གཅིག་ཏུ་རྫོགས་པ་ཡིས། །རྒྱུ་འབྲས་གཉིས་འཛིན་མཐའ་ལས་བཟློག །དགོངས་པའི་ངང་ལ་བློ་གནས་པས། །ཀུན་བརྟགས་ཕྲ་མོའི་ཆོས་ལས་བཟློག །དེ་ཡང་འདུས་པའི་སྙིང་པོ་ཉོན། །ཡང་ཏི་ཐིག་ལེ་ཉག་གཅིག་གིས། །ཐེག་དགུའི་འདོད་པའི་ཆོས་ལས་བཟློག །རྒྱུན་ཆད་ཕྱོགས་ལྷུང་མེད་པ་ཡིས། །རང་འདོད་ང་རྒྱལ་མཐའ་ལས་བཟློག །འཛིན་མེད་རང་བྱུང་སྨན་ཆེན་གྱིས། །འཁོར་བའི་གཅོང་རོང་ནད་ལས་བཟློག །ད་ཡང་འདུས་པའི་སྙིང་པོ་ཉོན། །འཁྲུལ་མེད་དབྱེ་བ་རྣམ་བརྒྱད་ཀྱི། །ཞེན་འཁྲུལ་ཐམས་ཅད་གཞི་ནས་དག །དེ་ཕྱིར་ཆོས་ཉིད་གཅིག་ཤེས་པས། །འཁྲུལ་རྨོངས་ཐམས་ཅད་དུས་གཅིག་སྟོངས། བུརྙ་ཐམས་ཅད་ཀྱི་དགོངས་པ་ཆོས་སྐུ་གཅིག་ཏུ་འདུས་པར་བཀའ་བགྲོས་པའི་དོན། རིན་པོ་ཆེ་ཡོན་ཏན་ཀུན་འབྱུང་གི་རྒྱུད་ལས། མ་རིག་བདུད་འཛིན་འཁྲུལ་པ་བཟློག་པར་བསྟན་པའི་ལེའུ་སྟེ་ཉི་ཤུ་ཐམ་པའོ།། །།དེ་ནས་འདུས་པའི་སྙིང་པོ་ཉོན། །ཐུན་མོང་ཕྱི་རྟགས་གཏན་ཚིགས་ནི། །ནམ་མཁའ་རང་བཞིན་སྐྱེ་མེད་ཕྱིར། །གདོད་ནས་རང་བྱུང་སྟོང་པ་ཉིད། །རྐྱེན་གྱིས་གཞིག་ཅིང་གཞོམ་དུ་མེད། །དེ་ཕྱིར་རང་བྱུང་སྐྱེ་མེད་ཡིན། །དེ་ཡི་ངང་ལས་འབྱུང་ཆེན་བཞི། །རོལ་པ་མ་འགགས་ཅིར་ཡང་སྣང་། །ལས་དང་རྐྱེན་དང་བག་ཆགས་བརྟས། 
།ཕན་གནོད་དགེ་སྡིག་གཉིས་སུ་མཐོང་། །འབྱུང་བ་མ་འགགས་ནམ་མཁའ་བཞིན། །སྣང་སྟོང་གཉིས་མེད་དབྱེར་མེད་ཕྱིར། །དེ་ཕྱིར་མཚན་ཉིད་གཉིས་སུ་མེད། །ཡེ་ནས་གཉིས་མེད་ངང་གིས་སྟོང་། །དེ་ལྟར་རྟོགས་པས་རང་གི་བློ། །ཡུལ་གྱི་འབྱུང་ལྔ་རིག་པ་མེད། །དེ་ཕྱིར་གཟུང་འཛིན་རང་སར་གྲོལ། །ངོ་བོ་ཉིད་ཀྱིས་དམིགས་སུ་མེད། །དེ་ཡང་རྡོ་རྗེ་སེམས་དཔའ་ཉོན། །ཐུན་མོང་མ་ཡིན་ནང་བལྟས་པའི། །རང་སེམས་སྐྱེ་མེད་སྟོང་པ་ལ། །ཁ་དོག་དབྱིབས་ཀྱི་མཚན་མ་མེད། །དེ་ཕྱིར་རང་བྱུང་སྐྱེ་བ་མེད། །རང་བྱུང་མ་སྐྱེ་ཡེ་གནས་ཡིན། །དེ་ལ་དྲན་རིག་མ་འགགས་པའི། །རིག་པ་གསལ་བ་རྒྱུན་མི་འཆད། །གང་དྲན་རོལ་པ་མ་འགགས་ཤེས། །དེ་ཙམ་ཉིད་ནས་ཆོས་སྐུར་ཤར། །སེམས་ཉིད་སྟོང་དང་རིག་པ་གཉིས། །སོ་སོ་མ་ཡིན་གཅིག་གི་ངང་། །དེ་ཕྱིར་མཚན་ཉིད་གཉིས་སུ་མེད། །དེ་ལ་ཐ་དད་དབྱེར་མེད་ཅིང་། །ཡེ་ཤེས་རང་བྱུང་ངོ་བོ་ཉིད། །སེམས་དང་རོལ་པ་རང་སར་གྲོལ། །གང་ཡང་གཞི་ལ་མེད་པའི་ཕྱིར། །རང་གི་བློ་གྲོས་ངོ་བོར་གནས། །དེ་ཡང་འདུས་པའི་སྙིང་པོ་ཉོན། །ཁྱད་འཕགས་ལ་ཟླེའི་གཏན་ཚིགས་ནི། །ཉི་མ་དང་ནི་ཟེར་བཞིན་དུ། །ཕྱི་ནང་གཉིས་ཀ་གཟུགས་དང་སྐུ། །ཡང་དག་ཉིད་ན་སྐྱེ་བ་མེད། །མ་སྐྱེས་རིག་པ་དངོས་མེད་གསལ། །གང་ཡང་ཡེ་ཤེས་མ་འགགས་ཤར། །དེ་ཙམ་ཉིད་ནས་ཞེན་མེད་རིག །རིག་པ་གང་དྲན་ཆོས་སྐུར་ཤར། 
།དེ་ཕྱིར་རྣམ་རྟོག་རྡུལ་༄༅། །ཙམ་མེད། །དཔེར་ན་མར་དང་སྣུམ་བཞིན་དུ། །ཆོས་ཉིད་རང་གི་མཚན་ཉིད་ནི། །རིག་པ་ཆོས་སྐུ་གཉིས་སུ་མེད། །བསྲེས་པ་མ་ཡིན་ཡེ་གནས་ཡིན། །ཕྱི་ནང་མེད་པར་རང་གྲོལ་ཕྱིར། །ཆོས་ཉིད་ཞེན་པ་གཞི་ནས་དག །དེ་ཕྱིར་རང་བྱུང་མཐར་མ་ལྟུང་། །དེ་ཉིད་ཡེ་ཤེས་རང་གྲོལ་གསུངས། །སངས་རྒྱས་ཐམས་ཅད་ཀྱི་དགོངས་པ་ཆོས་སྐུ་གཅིག་ཏུ་འདུས་པར་བཀའ་བགྲོས་པའི་དོན། རིན་པོ་ཆེ་ཡོན་ཏན་ཀུན་འབྱུང་གི་རྒྱུད་ལས། ཕྱི་ནང་ལ་ཟློའི་གཏན་ཚིགས་བསྟན་པའི་ལེའུ་སྟེ་ཉེར་གཅིག་པའོ།། །།དེ་ནས་འདུས་པའི་ཚོགས་རྣམས་ལ། །ཀུན་རིག་སྟོན་པས་བཀའ་སྩལ་པ། །སྣང་བ་མེད་པའི་གཞི་ཉིད་ལ། །སྤོང་སྡུད་ཞེན་པས་འཁྲུལ་པའི་སེམས། །མེད་པ་ལ་ནི་ཡོད་འཛིན་ལ། །རྨོངས་པ་ཀུན་གྱིས་ཤེས་པ་ལས། །སངས་རྒྱས་ཀུན་གྱིས་མི་མཁྱེན་ནོ། །དེ་ཡང་འདུས་པའི་སྙིང་པོ་ཉོན། །ལུས་སེམས་བར་ན་རང་དབུགས་རྒྱུ། །དབུགས་ནི་སེམས་ཀྱི་རྟ་ཡིན་ཕྱིར། །དབུགས་ལ་བརྟེན་ནས་སེམས་རྒྱུས་པས། །སྔ་ཕྱིའི་ཞེན་པ་སྣ་ཚོགས་བྱས། །དེ་མ་རིག་པས་ཤིན་ཏུ་གོལ། །སྤོང་སྡུད་ཞེན་པ་སྣ་ཚོགས་ཀྱང་། །བསྡུ་ཡིས་མི་འདུས་གཅིག་མི་སྲིད། །སྤང་གིས་མི་སྤངས་འབྲལ་བར་དཀའ། །ཞེན་པས་མི་ཞེན་འདྲེ་མི་སྲིད། །གཞི་ལ་མེད་པར་མ་ཤེས་པས། །འཁྲུལ་པའི་ཆོས་ལ་བདེན་པར་འཛིན། ། 
ང་བ་ཆོས་དབྱིངས་གོལ་བར་གསུངས། །བུརྙ་ཐམས་ཅད་ཀྱི་དགོངས་པ་ཆོས་སྐུ་གཅིག་ཏུ་འདུས་པར་བཀའ་བགྲོས་པའི་དོན། རིན་པོ་ཆེ་ཡོན་ཏན་ཀུན་འབྱུང་གི་རྒྱུད་ལས། སྣང་བའི་ཡུལ་གྱི་གོལ་ས་བསྟན་པའི་ལེའུ་སྟེ་ཉེར་གཉིས་པའོ།། །།དེ་ནས་ཀུན་རིག་སྟོན་པ་ཡིས། །དེ་ནས་འདུས་པའི་སྙིང་པོ་ལ། །རིག་འཛིན་གྲུབ་པ་ཐོབ་པ་ཡི། །བཀའ་རྟགས་ཆེད་དུ་བཀའ་སྩལ་པ། །སངས་རྒྱས་ཀུན་གྱི་ངེས་པའི་དོན། །དོན་གྱི་ཁྱབ་དང་རྟོགས་པ་ཡིས། །བྱིན་གྱིས་བརླབས་དང་བརྡའི་ཚིག་དོན། །སྣོད་ལྡན་བློ་དང་ལྡན་པ་ལ། །མ་ནོར་ངེས་པར་ངས་བཤད་ཀྱིས། །བརྗེད་མེད་དད་པའི་སེམས་ཀྱིས་ཉོན། །སངས་རྒྱས་སྙིང་པོ་ཆོས་སྐུ་ནི། །འགྲོ་དྲུག་སེམས་ཅན་ཐམས་ཅད་ལ། །རང་བྱུང་ཡེ་ཤེས་ངོ་བོ་ཡོད། ཀུན་ལ་ཁྱབ་པས་ནམ་མཁའ་འདྲ། །དེ་ཡང་འདུས་པའི་སྙིང་པོ་ཉོན། །དེ་ཚེ་འོག་མིན་གནས་མཆོག་ཏུ། །སྔོན་གྱི་སངས་རྒྱས་རིགས་ལྔ་ལ། །ཚིག་ཏུ་མ་བསྟན་དོན་དུ་ཤར། །རང་གི་རིག་པ་རྟོགས་ནས་རྒྱུད། །དཔལ་གྱི་དཔལ་གྱུར་ཀུན་བཟང་གིས། །རྒྱུད་བདག་རྡོ་རྗེ་སེམས་དཔའ་ལ། །ངེས་དོན་གདམས་ངག་དོན་བསྟན་པས། །དེ་ཕྱིར་བྱིན་གྱིས་བརླབས་ཞེས་བྱ། །དེ་ཡང་འདུས་པའི་སྙིང་པོ་ཉོན། །སྤྲུལ་སྐུས་བརྡའ་ཡིས་བསྟན་པ་ཡང་། །ཚིག་དོན་ལུས་དང་རྟགས་ཀྱི་བརྡའ། །རིག་འཛིན་སྤྲུལ་པ་བཞད་རྩལ་གྱིས། །ལྷ་གནས་མི་ཡི་ཡུལ་དུ་བྱུང་། 
།དེ་ཚེ་ངེས་པའི་དོན་ཚིག་༄༅། །གི། །ལག་ན་རྡོ་རྗེའི་སྤྲུལ་པ་ལས། །ཡང་དག་གདམས་ངག་སྔོན་བྱུང་ནས། །རྡོ་རྗེ་མི་འགྱུར་རྩལ་ལ་ནི། །སྡེབ་སྦྱོར་ལེགས་པའི་ཚིག་གིས་ནི། །དོན་དང་མཐུན་པར་བཀྲོལ་ནས་བཤད། །དེ་ཚེ་ངེས་དོན་གདམས་ངག་ནི། །རྣམ་གཟིགས་སྤྲུལ་པ་སྒྲུབ་མཆོག་ལ། །ཚིག་ཉུང་དོན་འདྲེལ་གདམས་ངག་ཟབ། །གོ་སླ་གདེང་དུ་གྱུར་པར་བསྟན། །དེ་ཡིས་བྱམས་མགོན་སྐུའི་སྤྲུལ་པ། །མི་བརྗེད་གཟུངས་ཐོབ་གྲོགས་བཙལ་ལ། །བསྟན་པ་ཙམ་གྱིས་སངས་རྒྱས་པའི། །རང་བྱུང་ཆོས་སྐུ་མངོན་དུ་གོ། །དེ་དུས་སྒྲོལ་མའི་སྐུ་སྤྲུལ་པའི། །རིན་ཆེན་རྩལ་ལ་མངོན་བསྟན་པས། །དུག་ལྔ་རང་གྲོལ་མངོན་གྱུར་ནས། །སྒྲིབ་གཉིས་མ་སྦྱངས་མངོན་སངས་རྒྱས་། །དེ་ཡང་འདུས་པའི་སྙིང་པོ་ཉོན། ཁུད་གསུམ་མ་ནོར་གདམས་ངག་ནི། །སྲས་ལ་རྒྱལ་སྲིད་གཏོད་པ་བཞིན། །ཡང་ཏི་གདམས་ངག་མ་ནོར་པ། །བར་མ་ཆོད་ཅིང་མ་བསླད་དོན། ཁྲེས་རབ་བློ་ལྡན་སྣོད་ལ་ཡིན། །དེ་ཉིད་མངོན་དུ་ཕྱུང་བ་བསྟན། །བུརྙ་ཐམས་ཅད་ཀྱི་དགོངས་པ་ཆོས་སྐུ་གཅིག་ཏུ་འདུས་པར་བཀའ་བགྲོས་པའི་དོན། རིན་པོ་ཆེ་ཡོན་ཏན་ཀུན་འབྱུང་གི་རྒྱུད་ལས། རིག་འཛིན་གྲུབ་པ་ཐོབ་པའི་བཀའ་རྟགས་དངོས་བསྟན་པའི་ལེའུ་སྟེ་ཉེར་གསུམ་པའོ།། །།དེ་ནས་འདུས་པའི་ཚོགས་རྣམས་ལ། །ཀུན་རིག་སེམས་ཀྱི་རྒྱལ་པོ་ཡིས། །ལམ་ལྔ་རྫོགས་པར་བཀའ་སྩལ་པ། 
ཅིག་ཆར་རྫོགས་ལ་རིམ་པ་ནི། །དད་པ་ཡིས་ནི་ལུང་ལྡན་ལ། །ཡིད་འཐད་འབུལ་ནུས་ཚོགས་ཀྱི་ལམ། །བསམ་པ་བཟང་པོ་གསེར་འདྲ་གྲུབ། །བླ་མས་གནད་ཕྱིན་ཐེ་ཚོམ་མེད། །དེ་དུས་མཁའ་འགྲོ་མཆོད་བྱས་ནས། །སྦྱོར་བ་མེ་འདྲ་གང་ཡང་འགྲུབ། །དེ་ཕྱིར་སྦྱོར་བའི་ལམ་དུ་གསུང་། །ལུང་ལྡན་གདམས་ངག་གདེངས་ལྡན་པས། །བློ་ལྡན་ཡིད་ཆེས་གདེངས་ལྡན་ཕྱིར། །ལོང་བ་མིག་ཕྱེད་གནམ་མཐོང་བཞིན། །ཆོས་ཉིད་བདེན་པའི་ལམ་ཞེས་བྱ། །དོན་དེ་གོ་ནས་རྒྱུད་དུ་ནི། །འབྲལ་མེད་དབང་ཐོབ་ངེས་བསྟན་ཕྱིར། །ཆུ་ཆེན་བཞིན་དུ་གནས་འགྱུར་མེད། །བདེན་པ་བསྒོམས་པའི་ལམ་ཞེས་བྱ། །སྙན་རྒྱུད་ངེས་པའི་གདམས་ངག་འདི། །རང་གི་ཐུགས་ལ་དོན་རྫོགས་ཕྱིར། །དབུལ་པོས་ནོར་ཆེན་རྙེད་པ་འདྲ། །དེ་ཕྱིར་མཐར་ཕྱིན་ལམ་ཞེས་བྱ། །དེ་ཡང་འདུས་པའི་སྙིང་པོ་ཉོན། །དེ་དག་ལམ་ལྔར་བསྟན་པ་ཡང་། །གང་ཟག་དྲང་ཕྱིར་བསྟན་པ་ལས། །དོན་ལ་རིམ་པར་དབྱེ་རུ་མེད། །སྣོད་བཅུད་འཛོམ་པས་ཀུན་ཀ་རྫོགས། །སངས་རྒྱས་ཐམས་ཅད་ཀྱི་དགོངས་པ་ཆོས་སྐུ་གཅིག་ཏུ་འདུས་པར་བཀའ་བགྲོས་པའི་དོན། རིན་པོ་ཆེ་ཡོན་ཏན་ཀུན་འབྱུང་གི་རྒྱུད་ལས། ལམ་ལྔ་དུས་གཅིག་ཏུ་རྫོགས་པར་བསྟན་པའི་ལེའུ་སྟེ་ཉེར་བཞི་པའོ།། །།དེ་ནས་འདུས་པའི་ཚོགས་རྣམས་ལ། །གདམས་ངག་མངོན་དུ་བསྟན་པ་ཡིས། །རིག་འཛིན་སེམས་དཔས་དོན་རིག་ནས། 
།ཐ་མལ་རང་རྒྱུད་༄༅། །ཞེས་པ་ནི། །ལུང་བསྟན་གདམས་ངག་འདིར་བསྟན་པས། །རྩལ་མེད་ངང་ལ་རིག་པ་འཕྱོ། །ཞེན་མེད་རང་གསལ་སྨན་ཆེན་གྱིས། །འཁོར་བར་འཛིན་པའི་ནད་ཆེན་སེལ། །དེ་ཡང་འདུས་པའི་སྙིང་པོ་ཉོན། །གཞི་དང་འདུག་ཚུལ་སྣང་ཚུལ་དང་། །ལུས་གནས་ངོ་བོ་གདམས་ངག་དང་། །གནས་སྐབས་མཐར་ཐུག་འབྲས་བུ་རྣམས། །ང་ཡིས་བསྟན་གྱིས་ལེགས་པར་ཉོན། །ཡེ་ནས་གནས་པའི་གཞི་ཉིད་ནི། །གདོད་ནས་མ་བཅོས་རང་བྱུང་སྟེ། །དེ་ཡི་དོན་གྱིས་ཀུན་ལ་ཁྱབ། །ཡེ་ཤེས་འགྱུར་མེད་ཀུན་གྱི་གཞི། །དེ་ཡི་འདུག་ཚུལ་ངང་ལ་རིག །སུས་ཀྱང་མ་བྱས་ཡེ་ནས་ཡོད། །ས་ལེ་བ་ལ་ཁ་དོག་མེད། །རང་བཞིན་གསལ་བའི་འདུག་ཚུལ་ཡིན། །རང་བྱུང་རིག་པའི་སྣང་ཚུལ་ནི། །ཕྱོགས་ཞེན་གང་ཡང་མེད་པའི་ཕྱིར། །ཕྱི་ནང་མེད་པ་ཆོས་ཀྱི་སྐུ། །ཟང་ཐལ་འགྱུར་མེད་ཡེ་ནས་ཡོད། །གདོད་ནས་རང་བྱུང་དག་པའི་སྐུ། །རང་གི་ལུས་ལ་གནས་པའི་ཚེ། །རང་གི་གཟུགས་ཀྱི་ནང་ན་ནི། །རང་བྱུང་རིག་པ་བཞི་ལྡན་ཡོད། །དེ་ཡི་ངོ་བོ་གཅིག་ཏུ་འདུས། །མངོན་གསལ་བ་ཡི་བདག་ཉིད་ཅན། །དེ་ཉིད་ལྷང་ངེ་ལྷན་ནེ་བ། །རྡོ་རྗེ་རང་བྱུང་འགྱུར་བ་མེད། །དེ་དོན་ངེས་པའི་གདམས་ངག་འདི། །ཚིག་དང་ཡི་གེའི་ཡུལ་ལས་འདས། །རང་བྱུང་རིག་པ་སྐྱེ་འགག་མེད། །སྟོན་ཁའི་ནམ་མཁའ་སྤྱིན་མེད་འདྲ། །གནས་སྐབས་དགོངས་པ་མཐར་ཕྱིན་པས། 
།མ་བཙལ་མ་བསྒྲུབས་མྱ་ངན་འདས། །ལས་དང་ཐུགས་རྗེ་ད་ལྟ་འཛོམ། །དེ་ཕྱིར་འབྲས་བུ་མངོན་དུ་གྱུར། །མཐར་ཐུག་ཕྱི་རབས་རྣལ་འབྱོར་ཀུན། །ངེས་དོན་གདམས་ངག་འདི་རྙེད་པས། །ཉམས་ཀྱི་དགོངས་པ་གདེངས་ལྡན་འགྱུར། ཁེས་རབ་ཀློང་དུ་མངོན་སངས་རྒྱས། །དེ་ནས་འདུས་པའི་སྙིང་པོ་ཉོན། །དེ་དག་རྩ་བ་མདོར་བསྡུ་ན། །ཁྱུང་ཆེན་ནམ་མཁར་ལྡིངས་པ་བཞིན། །ཆོས་སྐུའི་རིག་པ་སྤྲོ་བསྡུ་མེད། །བློ་ཡིས་མ་སྤྱད་རེ་དོགས་བྲལ། །ཡེ་ཤེས་མཐར་ཕྱིན་ལྷུན་གྱིས་གྲུབ། །བུརྙ་ཐམས་ཅད་ཀྱི་དགོངས་པ་ཆོས་སྐུ་གཅིག་ཏུ་འདུས་པར་བཀའ་བགྲོས་པའི་དོན། རིན་པོ་ཆེ་ཡོན་ཏན་ཀུན་འབྱུང་གི་རྒྱུད་ལས། སངས་རྒྱས་ཐམས་ཅད་ཀྱི་བཀའ་རྟགས་ཀྱི་གདམས་ངག་མངོན་དུ་བསྟན་པའི་ལེའུ་སྟེ་ཉེར་ལྔ་པའོ།། །།དེ་ནས་རྡོ་རྗེ་སེམས་དཔའ་ཡིས། །དད་ལྡན་འཁོར་གྱི་དོན་ཆེད་དུ། །ཀུན་རིག་ཆོས་ཀྱི་སྟོན་པ་ལ། །བདེན་པའི་དགོངས་དོན་འདི་སྐད་གསོལ། །རྟོགས་པའི་ཡེ་ཤེས་རང་གནས་སུ། །རིག་པ་བྱིན་གྱིན་བརླབས་པའི་ཕྱིར། །མ་རིག་ཡེ་ཤེས་ཇི་ལྟར་དབྱེ། །ཕྱེད་པའི་ཡོན་ཏན་ཇི་ལྟར་འབྱུང་། །རྟོགས་གཞི་མྱ་ངན་འདས་པ་གང་། །དེ་ལས་སངས་རྒྱས་ཇི་ལྟར་འབྱུང་། །གཞི་གསུམ་འབྲེལ་པ་ཡོད་དམ་མེད། །ཀུན་རིག་སྟོན་པས་བཤད་དུ་གསོལ། །དེ་སྐད་ཞུས་པའི་དོན་གསན་ནས། །འདུས་པའི་འཁོར་ལ་བཀའ་སྩལ་པ། །མ་རིག་ཡེ་ཤེས་དབྱེ་བ་ནི། 
།སེམས་ནི་ཆུ་༄༅། །འདྲ་ཐམས་ཅད་སྡུད། །ཡེ་ཤེས་ཉི་མས་ཐམས་ཅད་བསྲེག །ལྕབ་ལྕིབ་ཆུ་ཡིས་སྡུད་ནུས་ཀྱང་། །མེ་བཞིན་བསྲེག་པའི་ནུས་པ་མེད། །ཆུ་ཡི་རྒྱ་མཚོའི་གླིང་དགུ་ཡང་། །དུས་ཀྱི་མེ་ཡིས་བསྲེགས་ཤིང་བསྐམ། །དེ་བཞིན་སྐད་ཅིག་ཏིང་འཛིན་གྱིས། །སྒྲིབ་པའི་ཕུང་པོ་བརླག་ཅིང་སྟོང་། །རིག་པའི་ཡེ་ཤེས་རྟོགས་པ་ཡིས། །བག་ཆགས་སླར་བསྲེགས་གཏན་མི་སྐྱེ། །སེམས་ཀྱི་བག་ཆགས་འཁོར་བའི་རྒྱུ། །སེམས་ནི་ཅིར་ཡང་མནོ་ཞིང་རྒྱུ། །གང་དྲན་ཆགས་སྡང་ཞེན་པར་བྱེད། །ཡེ་ཤེས་ཀྱིས་ནི་ཉོན་མོངས་བསྲེགས། །དེ་ཕྱིར་སེམས་ནི་ལུབྲུལ་པ་ཡིན། །དེ་ཡང་འདུས་པའི་སྙིང་པོ་ཉོན། །མ་ཞབྲུལ་རིག་པའི་ཡེ་ཤེས་ཀྱིས། །ཉོན་མོངས་མ་ལུས་རྩད་ནས་འཇོམས། །ཆུ་ཡིས་ལྦུར་སྡུད་བསྲེག་མི་ནུས། །ཇི་ལྟར་མེ་ལྕེའི་རྩེ་མོ་ལ། །སྦྲང་བུ་འདུ་བར་ག་ལ་ནུས། །དེ་བཞིན་སེམས་ཀྱིས་སངས་མི་རྒྱ། །གཞི་ཡི་ཡེ་ཤེས་རྟོགས་པ་ལ། །ཉོན་མོངས་བག་ཆགས་གནོད་མི་ནུས། །སྔ་ཕྱི་བྲལ་བའི་ཆོས་ཉིད་ལ། །ཡེ་ཤེས་ཞེས་ནི་དེ་ལ་བྱ། །སངས་རྒྱས་ཐམས་ཅད་ཀྱི་དགོངས་པ་ཆོས་སྐུ་གཅིག་ཏུ་འདུས་པར་བཀའ་བགྲོས་པའི་དོན། རིན་པོ་ཆེ་ཡོན་ཏན་ཀུན་འབྱུང་གི་རྒྱུད་ལས། མ་རིག་ཡེ་ཤེས་ཤན་དབྱེ་བའི་ལེའུ་སྟེ་ཉེར་དྲུག་པའོ།། །།དེ་ཡང་རྡོ་རྗེ་སེམས་དཔའ་ཉོན། ཁྲན་དབྱེ་དངོས་ཀྱི་ཡོན་ཏན་ནི། །སངས་རྒྱས་དམྱལ་བ་ཡན་ཆད་དུ། 
།མ་བཅོས་ལྷུན་གྲུབ་བཙལ་དུ་མེད། །རང་བྱུང་ཡེ་ཤེས་བདག་མེད་སྐུ། །ཡེ་ཤེས་ཅན་ལ་སྐྱོན་མ་གོས། །རང་རིག་ཆོས་སྐུར་ངེས་པའི་དོན། །མི་གནས་ཤེས་རབ་ཕ་རོལ་ཕྱིན། །སྐྱེ་འགགས་མེད་པའི་ཀློང་དུ་གྲོལ། །འཁོར་ལོ་བསྒྱུར་རྒྱལ་བསོད་ཆེས་ཡང་། །བྲམ་ཟེའི་དམོད་མོས་བརླག་པར་བྱེད། །དེ་བཞིན་བག་ཆགས་སྦྱངས་དཀའ་བ། །སྙིང་པོ་དོན་གྱི་བཅུད་མཐོང་བས། །སྐད་ཅིག་གཅིག་ལ་རང་དག་གྲོལ། །དེ་ཡང་འདུས་པའི་སྙིང་པོ་ཉོན། །གཉིས་མེད་བདེ་ཆེན་ཡོངས་ལ་ཁྱབ། །དུག་ལྔ་བསྐྱེད་པའི་ཡུལ་འདི་ནི། །འདམ་དང་འདྲ་སྟེ་རྐྱེན་ལས་བྱུང་། །པདྨ་འདྲ་སྟེ་གོས་པ་མེད། །དེ་བཞིན་ཡང་ཏིའི་ཆོས་འདི་ལ། །འཁོར་འདས་རེ་དོགས་སྐྱོན་མ་གོས། །ནམ་མཁའི་ངང་ལས་གཡོས་མེད་བཞིན། །ཆོས་ཉིད་རྟོགས་པའི་ངང་ལས་ནི། །དུས་གསུམ་འགྱུར་མེད་ཀུན་ཏུ་བཟང་། །རྐྱེན་དང་བྲལ་བའི་བྱང་ཆུབ་ལ། །ལས་ཀྱི་རྒྱུ་འབྲས་མེད་པའི་ཕྱིར། །མ་བྱུང་མ་སྐྱེས་ཆོས་སྐུ་ལ། །ཚིག་གི་རྐྱེན་གྱི་མཐར་མི་གནས། །དེ་ཡང་འདུས་པའི་སྙིང་པོ་ཉོན། །ཡང་དག་དོན་ལ་བདག་མེད་པས། །རྣམ་པར་མི་རྟོག་ལྷུན་གྱིས་གྲུབ། །བྱ་བཙལ་མི་མངའ་རྟོགས་པའི་ལམ། །སྟོང་པ་ཕྱོགས་ལྷུང་ཡུལ་དང་བྲལ། །ཡོད་པར་འཛིན་པའི་དངོས་པོ་སྟོར། །ཡེ་ནས་ཡོད་པའི་དོན་ཤེས་ན། །ལྷ་ཡི་དཀྱིལ་འཁོར་བསྐྱེད་མི་དགོས། །རང་རིག་ཡེ་ཤེས་རྟོགས་པའི་ལྷ། །འཛབ་དང་བསྙེན་པ་འབུལ་མི་དགོས། 
།ལྟ་བ་༄༅། །རིག་པའི་ཡེ་ཤེས་དེ། །མཚན་མར་མི་འགྱུར་ནམ་མཁའ་བཞིན། །ཞེན་དང་མ་ཞེན་དགེ་སྡིག་གཉིས། །བླང་དོར་བྱེད་པ་བྱིས་པའི་ཆོས། །ཡེ་ཤེས་འབའ་ཞིག་ལས་བྱུང་བ། །ཐམས་ཅད་རང་བྱུང་ཤར་བ་བཞིན། །ཆོས་རྣམས་ཀུན་གྱི་སངས་རྒྱས་མཆོག །དེ་ཡང་འདུས་པའི་སྙིང་པོ་ཉོན། །ཉོན་མོངས་སྐྱེ་དང་གཉེན་པོ་གཉིས། །གཅིག་ཡོད་ཙམ་ན་གཅིག་མེད་ཕྱིར། །གློ་བུར་ཡིན་གྱིས་དོན་ལ་མེད། །རེ་དོགས་གང་ཡང་མེད་པ་ཡིས། །ཀ་དག་པ་ཡི་ཡེ་ཤེས་ལ། །སྐྱོན་གྱིས་བསླད་པའི་ཆོས་མེད་པས། །མཚམས་མེད་ལྔ་དང་ཆོས་སྤྱོད་བཅུ། །རྟོགས་པའི་དོན་ལ་ཁྱད་མེད་ཕྱིར། །སྤོང་དང་ལེན་པའི་སྣང་བ་ལ། །མཐའ་དབུས་མེད་ཤེས་རྟོགས་པ་བྲལ། །ཡེ་ནས་རྣམ་དག་ལྷུན་གྱིས་གྲུབ། །སངས་རྒྱས་ཐམས་ཅད་ཀྱི་དགོངས་པ་ཆོས་སྐུ་གཅིག་ཏུ་འདུས་པར་བཀའ་བགྲོས་པའི་དོན། རིན་པོ་ཆེ་ཡོན་ཏན་ཀུན་འབྱུང་གི་རྒྱུད་ལས། མ་རིག་ཡེ་ཤེས་ཤན་དབྱེ་བའི་ཡོན་ཏན་བསྟན་པའི་ལེའུ་སྟེ་ཉེར་བདུན་པའོ།། །།དེ་ནས་དད་ལྡན་འཁོར་རྣམས་ལ། །རྟོགས་གཞི་མྱ་ངན་འདས་པ་ནི། །ཀུན་བཟང་སྟོན་པས་བཀའ་སྩལ་པ། །སངས་རྒྱས་ཀུན་གྱི་རྟོགས་པའི་དོན། །ཐིག་ལེ་ཉག་གཅིག་ཆོས་ཀྱི་སྐུ། །ཡེ་ནས་ཡོད་དང་རྟོགས་པ་གཉིས། །སྔ་ཕྱི་མ་ཡིན་དུས་མཉམ་དུ། །གཅིག་པར་རྟོགས་པ་སངས་རྒྱས་པ། །ཀུན་ཏུ་བཟང་པོའི་དགོངས་པ་དེ། 
།རི་བོ་ཏ་ལར་ཉི་ཤར་འདྲ། །དེ་ཡང་རྡོ་རྗེ་སེམས་དཔའ་ཉོན། །སྲིད་པ་མ་ཆགས་སྟོང་པའི་ཚེ། །འབྱུང་བ་མ་ཆགས་གདོད་ནས་མེད། །དེ་དུས་ཡེ་ནས་ཆོས་ཉིད་དེ། །ཡེ་ནས་མ་འཁྲུལ་རིག་པ་ཡིས། །དེ་ཉིད་ཡིན་པར་ངོ་ཤེས་པས། །གཞི་དང་རྟོགས་པ་གཅིག་ཏུ་ཤེས། །དེ་ཕྱིར་ཐོག་མཐའ་དུས་ཅིག་ཆོད། །དེ་ཡང་འདུས་པའི་སྙིང་པོ་ཉོན། །སངས་རྒྱས་ཀུན་བཟང་དགོངས་པ་དེ། །རང་བྱུང་ཆོས་སྐུ་ཡེ་ནས་ཡིན། །དེ་ཕྱིར་རྒྱུ་རྐྱེན་འདུས་མ་བྱས། །རྟོགས་པ་ཀུན་ལ་ཆོས་ཉིད་ཁྱབ། །དེ་ཡང་འདུས་པའི་སྙིང་པོ་ཉོན། །རང་བྱུང་རིག་པའི་ཡེ་ཤེས་ཐུགས། །དེ་ལས་གཞན་དུ་གཡོས་པ་མེད། །ཐིག་ལེ་ཉག་གཅིག་ཡེ་ཤེས་སྐུ། །སངས་རྒྱས་ཆོས་སྐུ་དེ་ལས་བྱུང་། །དེ་ཕྱིར་ཀུན་ཏུ་བཟང་པོར་གནས། །སངས་རྒྱས་ཐམས་ཅད་ཀྱི་དགོངས་པ་ཆོས་སྐུ་གཅིག་ཏུ་འདུས་པར་བཀའ་བགྲོས་པའི་དོན། རིན་པོ་ཆེ་ཡོན་ཏན་ཀུན་འབྱུང་གི་རྒྱུད་ལས། རྟོགས་པའི་གཞི་མྱ་ངན་ལས་འདས་པའི་ལེའུ་སྟེ་ཉེར་བརྒྱད་པའོ།། །།དེ་ནས་འདུས་པའི་ཚོགས་རྣམས་ལ། །ཀུན་རིག་སྟོན་པས་བཀའ་སྩལ་པ། །ཀུན་བཟང་རྟོགས་དོན་ཆོས་སྐུ་དེ། །རྡོ་རྗེ་སེམས་ལ་དངོས་བསྟན་པ། །ཕྱི་རབས་དོན་དུ་བསྟན་པའི་ཆོས། ཁུད་ལུང་མན་ངག་རྣམ་གསུམ་བྱུང་། །གཞིར་བཞག་རང་བྱུང་ཆེན་པོ་ལ། །བག་ཆགས་ཀ་ནས་མེད་པའི་ཕྱིར། །འཛིན་པར་ཞེན་པའི་བྱ་བ་བཏང་། །གང་ལའང་འཛིན་པར་བྱར་མེད་དེ། 
།དེ་དོན་གཉིས་ཆར་༄༅། །རིམ་གྱིས་ནི། །རང་རིག་རྟོགས་པའི་སངས་རྒྱས་བྱུང་། །དེ་ཡང་རྡོ་རྗེ་སེམས་དཔའ་ཉོན། །ད་ལྟ་གང་ན་གནས་པ་ནི། །ལུང་ལྡན་ངེས་དོན་རྟོགས་པར་བྱ། ཁུ་འབྲས་ལྷོས་པས་ཞེན་པ་མེད། །མ་ཚོར་ཡིད་ལ་བྱེད་པ་མེད། །བཏང་སྙོམས་ལྟེངས་པོའི་མུན་པ་སངས། །གོལ་མེད་ནམ་མཁའ་ལྟ་བུ་ལ། །ཞེན་མེད་རང་བྱུང་ཆོས་སྐུ་གསལ། །དེང་འདུས་རིག་པའི་སྙིང་པོ་གསལ། །དེ་རྟོགས་རྣམ་པ་བཅུ་གཅིག་ལྡན། །དངོས་པོ་མེད་པའི་བྱ་བ་བཏང་། །དེ་ཉིད་རྟོགས་པ་མངོན་གྱུར་ཡིན། །དེ་ཡང་འདུས་པའི་སྙིང་པོ་ཉོན། །ཐ་མ་སྐྱེ་ཤིའི་དུས་བྱུང་ཚེ། །ཡེ་ནས་དག་པའི་རང་བཞིན་ཕྱིར། །གཞི་གནས་འཁྲུལ་མེད་བྱ་བ་བཏང་། །དབང་པོས་གཟུང་བའི་ཡུལ་མེད་ཕྱིར། །རྟོགས་ཚུལ་རང་བཞིན་དག་པ་ལ། ཁུབ་མཐའི་བློ་ཡི་བྱ་བ་བཏང་། །དེ་ཚེ་རྗེས་དྲན་དྲུག་དང་ནི། །འབྲས་བུ་ཡོན་ཏན་ལྔ་ལྡན་ཕྱིར། །དེ་ཚེ་སྐད་ཅིག་དེ་ཉིད་ལས། །སངས་རྒྱས་ས་ལ་ངེས་པར་འགྲོ། །སངས་རྒྱས་ཐམས་ཅད་ཀྱི་དགོངས་པ་ཆོས་སྐུ་གཅིག་ཏུ་འདུས་པར་བཀའ་བགྲོས་པའི་དོན། རིན་པོ་ཆེ་ཡོན་ཏན་ཀུན་འབྱུང་གི་རྒྱུད་ལས། སངས་རྒྱས་ཀྱི་བྱུང་ཚུལ་བསྟན་པའི་ལེའུ་སྟེ་ཉེར་དགུ་པའོ།། །།དེ་ནས་འདུས་པའི་ཚོགས་རྣམས་ལ། །གཞི་གསུམ་འབྲེལ་པ་ཡོད་མེད་པ། །འདུས་པའི་འཁོར་ལ་བཀའ་སྩལ་པ། །ངེས་དོན་ཆོས་ཀྱི་སྐུ་དང་ནི། 
།འཁོར་གཞི་ལུང་མ་བསྟན་དག་ནི། །གནས་སྐབས་མཐར་ཐུག་གཉིས་ཀ་ཡི། །འབྲེལ་པ་མེད་པས་འཁོར་བ་སྟོངས། །དེ་ཡང་འདུས་པའི་སྙིང་པོ་ཉོན། །རང་བཞིན་ལུས་དང་ཆོས་སྐུ་གཉིས། །གནས་སྐབས་འབྲེལ་པ་མཐར་ཐུག་ཡོད། །དེ་ཕྱིར་ལུང་ལྡན་ཕྲད་དུས་ན། །ཐིག་ལེ་ཡེ་ཤེས་རྟོགས་ཕྱིར་རོ། །དེ་ཡང་འདུས་པའི་སྙིང་པོ་ཉོན། །གཉིས་ཀའི་གཞི་དང་ལུང་མ་བསྟན། །གནས་སྐབས་ཡོད་ལ་མཐར་ཐུག་མེད། །དེ་ཕྱིར་གཏི་མུག་སངས་དུས་ན། །ཆོས་སྐུ་གཅིག་ཏུ་ཤེས་པས་ཆོག །སངས་རྒྱས་ཐམས་ཅད་ཀྱི་དགོངས་པ་ཆོས་སྐུ་གཅིག་ཏུ་འདུས་པར་བཀའ་བགྲོས་པའི་དོན། རིན་པོ་ཆེ་ཡོན་ཏན་ཀུན་འབྱུང་གི་རྒྱུད་ལས། གཞི་གསུམ་འབྲེལ་པ་ཡོད་མེད་བསྟན་པའི་ལེའུ་སྟེ་སུམ་ཅུ་པའོ།། །།དེ་ནས་འདུས་པའི་སྙིང་པོ་ཉོན། །ཀུན་ཏུ་བཟང་ལ་འདི་སྐད་གསོལ། །གོལ་མེད་ཆོས་དབྱིངས་གང་གིས་བྱ། །ཡུལ་དུ་མ་འབྲེལ་རིག་པ་གང་། །དེ་གཉིས་དུས་མཉམ་ལྟ་བ་གང་། །ལྟ་བ་མདོར་ནི་ཇི་ལྟར་བསྡུ། །རིག་པའི་རྒྱལ་པོས་བཤད་དུ་གསོལ། །དེ་སྐད་ཞུས་པའི་དོན་གསན་ནས། །སྣང་བ་ཆོས་དབྱིངས་བཀའ་སྩལ་པ། །ཡུལ་གྱི་རྟོག་པ་གསུམ་བྲལ་བའི། །སྣང་བ་མ་བཅོས་ཆོས་ཉིད་ལས། །རིག་པ་མ་བསླད་ཡེ་ཤེས་ནི། །བེམ་རིག་ཕྱེད་ན་སྐུ་དང་དབྱིངས། །དེ་ཡང་འདུས་པའི་སྙིང་པོ་ཉོན། །སྟེང་གི་ཆོས་དབྱིངས་ཆོས་སྐུར་གཅིག །བར་དུ་ཡེ་ཤེས་སྒྱུ་མའི་དབྱིངས། 
།འོག་གི་སྣང་བ་༄༅། །འབྱུང་བའི་དབྱིངས། །གཅིག་ལ་ཐ་དད་ངོས་འཛིན་ན། །འགལ་བ་མེད་དེ་ཀུན་གྱི་དབྱིངས། །ད་ལྟ་སྣང་བའི་ཆོས་རྣམས་ལ། །མི་བརྟག་མི་བཟུང་མ་བྲལ་ཙམ། །སྒོ་ལྔ་མ་འགགས་རང་ཡན་ལ། །རིག་པ་རང་དྲན་དབྱིངས་ནས་འཕྱོ། །གང་ཡང་རུང་བ་གཅིག་ལ་ཡང་། །སྒྲོ་སྐུར་མེད་པ་ཆོས་དབྱིངས་ཡིན། །དེ་ཡང་འདུས་པའི་སྙིང་པོ་ཉོན། །ཡུལ་འདི་མེད་པའི་དོན་ཤེས་ཀྱང་། །ད་དུང་བག་ཆགས་ཆ་འདྲ་ཡིས། །ཆུ་ཟླ་སྨིག་རྒྱུ་དུ་བ་བཞིན། །འོད་ཀྱི་ཟེར་བུ་མེ་ལོང་ཙམ། །དོན་ལ་ཤེས་མེད་རིག་པ་དང་། །སྣང་ཡང་སྣོད་མེད་རྟོགས་པ་ཡིན། །ཆོས་སྐུ་འཔྱོ་བ་ནམ་མཁའི་ཀློང་། །ཡིན་དང་མིན་གྱིས་ཅི་ཞིག་བྱ། །ཆོས་ཀྱི་དབྱིངས་སུ་དེ་ལ་བཏགས། །འཁྲུལ་པའི་རྟོག་པས་གཞི་མི་འགྱུར། །བཙལ་བའི་བསམ་པས་དབྱིངས་མི་སྤྱོད། །སངས་རྒྱས་ཐམས་ཅད་ཀྱི་དགོངས་པ་ཆོས་སྐུ་གཅིག་ཏུ་འདུས་པར་བཀའ་བགྲོས་པའི་དོན། རིན་པོ་ཆེ་ཡོན་ཏན་ཀུན་འབྱུང་གི་རྒྱུད་ལས། སྣང་བ་མ་བཅོས་ཆོས་ཀྱི་དབྱིངས་གཏན་ལ་ཕབ་པའི་ལེའུ་སྟེ་སོ་གཅིག་པའོ།། །།དེ་ནས་འདུས་པའི་ཚོགས་རྣམས་ལ། །ཀུན་རིག་ཆོས་ཀྱི་རྒྱལ་པོ་ཡིས། །ཡུལ་མེད་རིག་པ་བཀའ་སྩལ་པ། །ལུང་ལྡན་བླ་མའི་གདམས་ངག་འདི། །མ་རིག་འཁྲུལ་པ་ཕྱི་ན་ཡོད། །རང་རིག་ཡེ་ཤེས་ནང་ན་ཡོད། །ཕྱི་ནང་བར་དུ་ནམ་མཁའ་དབྱེ། །སེམས་རིག་ཕྱེད་པས་རང་བྱུང་རྟོགས། 
།དེ་ཡང་འདུས་པའི་སྙིང་པོ་ཉོན། །སྤྲིན་མེད་ནམ་མཁར་ཉི་ཤར་བཞིན། །ཡུལ་མེད་དྲན་པའི་རིག་པ་དེ། །ཞེན་མེད་རང་རིག་ལྷག་མཐོང་ངོ་། །རིག་པ་ཤེས་པས་མ་རིག་སངས། །རིག་པའི་ཀློང་དུ་ཆོས་ཉིད་དྲན། །རང་བྱུང་ཀློང་ནས་ཡེ་ཤེས་ཤར། །རིག་པའི་ངང་ལ་ཆོས་ཉིད་ཞོག །ད་ཡང་འདུས་པའི་སྙིང་པོ་ཉོན། །དེ་ཚེ་ཀུན་བཟང་ཆོས་དྲུག་གིས། །གཞི་གནས་མ་རིག་དྲུག་བཅོམ་སྟེ། ་་་ཙམ་ཉིད་ན་ཚིག་ཙམ་སྟོང་། །རིག་ཙམ་བྱུང་ན་རིག་འགྲིབས་བརླག །སལ་གྱིས་བྱུང་བས་མུན་པ་སངས། །ཝལ་གྱིས་བྱུང་བས་འཐིབ་པ་མེད། །སྒྲོ་སྐུར་བྲལ་བས་མ་རིག་དག །འགྱུར་བ་མེད་པས་ནམ་མཁའ་འདྲ། །དེ་ཡང་རྡོ་རྗེ་སེམས་དཔའ་ཉོན། །ཞབྲུལ་པ་མ་རིག་ལོག་བཅོམ་ནས། །ལུང་མ་བསྟན་པར་རང་བརླག་སྟོང་། །བེམ་རིག་ཕྱེད་པས་གཞི་དང་ཕྲད། །དེ་ཕྱིར་མ་རིག་མུན་པ་སངས། །སངས་རྒྱས་ཐམས་ཅད་ཀྱི་དགོངས་པ་ཆོས་སྐུ་གཅིག་ཏུ་འདུས་པར་བཀའ་བགྲོས་པའི་དོན། རིན་པོ་ཆེ་ཡོན་ཏན་ཀུན་འབྱུང་གི་རྒྱུད་ལས། ཡུལ་དང་འབྲེལ་མེད་ཀྱི་རིག་པ་ངོས་བཟུང་བར་བསྟན་པའི་ལེའུ་སྟེ་སོ་གཉིས་པའོ།། །།དེ་ནས་འདུས་པའི་ཚོགས་རྣམས་ལ། །དུས་མཉམ་ལྟ་བ་བཀའ་སྩལ་པ། །རང་བྱུང་ངོ་བོ་ཉིད་ཀྱི་སྐུ། ཁུ་རྐྱེན་མ་བསྐྱེད་ཡང་དག་ཡོད། །ཡིན་མིན་བློ་ཡིས་མ་བཅོས་པར། །འདུས་མ་བྱས་པའི་ནམ་མཁའ་འདྲ། །དེ་ཡི་རྟོགས་ཚུལ་ཡེ་ཤེས་དེ། 
།ཀུན་བཟང་ཉིད་ནི་གདོད་༄༅། །ནས་ནི། །རང་རིག་ཆོས་སྐུ་ཡིན་པར་རྟོགས། །རི་བོ་ཏ་ལའི་རྩེ་མོ་འདྲ། །དེ་ཡི་དེ་ཉིད་མཚོན་པའི་དཔེ། །མཐའ་དབུས་མེད་པས་ནམ་མཁའ་འདྲ། །རྣམ་རྟོག་འཇོམས་པས་རྡོ་རྗེ་འདྲ། །སྐྱེ་བ་མེད་པས་ཨ་དང་འདྲ། །འདྲ་བའི་ཕྱིར་ན་དོན་མ་ཡིན། །དེ་ཡང་འདུས་པའི་སྙིང་པོ་ཉོན། །གཏན་ཚིགས་ངེས་པ་གང་ཡིན་པ། །རང་བྱུང་འཁོར་བར་འཡོས་མ་མྱོང་། །དེ་རྟོགས་འབྲས་བུ་དུས་འདི་སྲ །མཐའ་བྲལ་མངོན་གྱུར་བདེན་པ་མཐོང་། །དེ་ཡི་བཟློག་ཆོས་དེད་པ་དང་། །མཐུན་པ་མི་མཐུན་གཉིས་ལོགས་པས། །གོལ་སྒྲིབ་སྐྱོན་གྱིས་མ་གོས་པ། །སེམས་ལས་མ་བྱུང་ཆོས་སྐུར་གསུངས། །དེ་ཡང་འདུས་པའི་སྙིང་པོ་ཉོན། །རང་གི་སེམས་ཉིད་ངེས་པ་དེ། །གང་དང་འདྲ་མེད་ཡིན་པ་མེད། །ཡིན་ནི་ད་ལྟའི་ཤེས་པ་ལ། །དེ་དོན་ཀུན་ལ་གནས་པའི་ཕྱིར། །འཆར་ནུབ་འབྲལ་བ་མེད་པའི་མཆོག །ལ་ཟློས་སྤང་ལེན་ངོ་ཤེས་པས། །སྐྱོན་མེད་ཐམས་ཅད་མེད་པར་དག །དེ་ཕྱིར་དུས་འདིར་འབྲས་བུར་འགྲུབ། །ཕྱི་མར་སངས་རྒྱས་སྨོས་ཅི་དགོས། །དེ་ཡང་འདུས་པའི་སྙིང་པོ་ཉོན། །ཆོས་དབྱིངས་ཆོས་སྐུ་གཅིག་གི་ངང་། །རང་བྱུང་རིག་པའི་ཡེ་ཤེསདེ། །ཉི་ཟླ་གཟས་ཟིན་དཔེ་བཞིན་དུ། །དོན་ཀུན་དུས་གཅིག་ཡོན་ཏན་རྫོགས། །སངས་རྒྱས་ཐམས་ཅད་ཀྱི་དགོངས་པ་ཆོས་སྐུ་གཅིག་ཏུ་འདུས་པར་བཀའ་བགྲོས་པའི་དོན། 
རིན་པོ་ཆེ་ཡོན་ཏན་ཀུན་འབྱུང་གི་རྒྱུད་ལས། ཆོས་ཀྱི་སྐུ་དང་དབྱིངས་དུས་མཉམ་པར་བསྟན་པའི་ལེའུ་སྟེ་སོ་གསུམ་པའོ།། །།དེ་ནས་འདུས་པའི་ཚོགས་རྣམས་ལ། །ཀུན་རིག་རྒྱལ་པོས་བཀའ་སྩལ་པ། །རིག་པ་ཆོས་སྐུར་བལྟ་ཤེས་ན། །ཀུན་ལ་ཁྱབ་པའི་རིག་པ་ཡིས། །འདུས་མ་བྱས་པའི་དོན་རྟོགས་ནས། །མཐའ་བྲལ་རིག་པ་གཅིག་ཡིན་ན། །དེ་ཡང་འདུས་པའི་སྙིང་པོ་ཉོན། །ཀུན་གཞི་མཉམ་ཉིད་རྒྱལ་བའི་ཐུགས། །མ་ལུས་སེམས་ཅན་ཀུན་ལ་གནས། །ཆོས་སྐུས་ཁྱབ་པས་རྒྱལ་བའི་སྐུ། །མཐའ་དབུས་མེད་པས་ནམ་མཁའ་འདྲ། །རིག་པ་མ་བསླད་གཝ་མར་གནས། །དམིགས་འཛིན་མེད་པ་ངང་གིས་གསལ། །དངོས་པོ་མེད་ལ་ཤེས་པ་ཡོད། །ནམ་མཁའ་ཉི་མ་ཤར་བ་འདྲ། །འདུས་མ་བྱས་པའི་ཡེ་ཤེས་ཀྱིས། །རྟེན་འཆིང་མེད་པའི་ཉོན་མོངས་སེལ། །འབྱུང་བ་ལྔ་ལ་རག་མ་ལུས། །མི་འགྱུར་འཇོམས་པས་རྡོ་རྗེ་འདྲ། །བླ་མས་དོན་བསྟན་རྣལ་འབྱོར་པས། །ཐེ་ཚོམ་མེད་པར་རང་སེམས་རྟོགས། །ཐམས་ཅད་གཅིག་ཏུ་རྫོགས་པར་ཤེས། །མ་རིག་ལོང་བའི་མིག་ཕྱེད་འདྲ། །ཡེ་ཤེས་རིག་པ་འདི་ཉིད་ནི། །ཡོད་མེད་དབུས་ཀྱི་མཐའ་བྲལ་བས། །སང་ངེ་ས་ལེ་འཕོ་འགྱུར་མེད། །ཀ་ཤིའི་རས་ཀྱིས་རིན་ཆེན་འདྲ། །དེ་ཡང་འདུས་པའི་སྙིང་པོ་ཉོན། །དེ་དག་ངོ་བོ་གཅིག་ཏུ་འདུས། །ད་ལྟའི་ཤེས་པ་འདི་ཉིད་ལ། །ཡིད་ཆེས་གདེང་ལྡན་མ་རིག་སངས། 
།རང་བྱུང་ཀློང་དུ་ཡེ་ཤེས་༄༅། །རྒྱས། །རིག་པའི་ངང་ལ་ཆོས་སྐུ་ཞོག །སངས་རྒྱས་ཐམས་ཅད་ཀྱི་དགོངས་པ་ཆོས་སྐུ་གཅིག་ཏུ་འདུས་པར་བཀའ་བགྲོས་པའི་དོན། རིན་པོ་ཆེ་ཡོན་ཏན་ཀུན་འབྱུང་གི་རྒྱུད་ལས། ལྷ་བ་མདོར་བསྡུས་ཏེ་བསྟན་པའི་ལེའུ་སྟེ་སོ་བཞི་པའོ།། །།དེ་ནས་རྡོ་རྗེ་སེམས་དཔའ་ཡིས། །དད་ལྡན་འཁོར་གྱི་དོན་ཆེད་དུ། །ཀུན་རིག་ཆོས་ཀྱི་རྒྱལ་པོ་ལ། །བདེན་པའི་དགོངས་དོན་འདི་སྐད་གསོལ། །རང་གི་རིག་པ་ངོས་ཟིན་ན། །ཉམས་སུ་མྱོང་བའི་བཀའ་རྟགས་ཀྱིས། །མན་ངག་དོན་གྱི་དབྱེ་བ་གང་། །ཆོས་སྐུའི་ངོ་འདི་ཇི་ལྟར་སྤྲད། །ཆོས་སྐུ་སྤྲད་པའི་ཡོན་ཏན་གང་། །དྲུག་གཉིས་མཚོན་པའི་ཉམས་དང་ནི། །མན་ངག་གོལ་མེད་ལ་ཟློས་དང་། །ཉམས་མྱོང་བཀའ་རྟགས་བསྡུས་པ་ནི། །ཀུན་རིག་སྟོན་པས་བཤད་དུ་གསོལ། །དེ་སྐད་ཞུས་པའི་དོན་གསན་ནས། །འདུས་པའི་འཁོར་ལ་བཀའ་སྩལ་པ། །འཁོར་འདས་བར་དོའི་གཞི་ཉིད་ནི། །སྐྱེ་ཤི་གཉིས་ཀྱི་བར་དོ་ལ། །ཆོས་སྐུ་གཏན་ལ་དབབ་བའི་ཕྱིར། །སྤྱི་ཡི་ཀུན་གཞིའི་གཞི་ཆ་ལ། །སྦྱོར་བ་རྐྱེན་གྱིས་སྔ་ཕྱིར་བསྒྲིབས། །ལུང་ལྡན་ངེས་པའི་གདམས་ངག་གིས། །དོན་གྱི་ཀུན་གཞི་ངོས་བཟུང་ཕྱིར། །ཤན་ཕྱེ་ལ་ནི་ངོ་སྤྲོད་དེ། །ཟུང་བཞི་ཡ་བདུན་དོན་ཤེས་བྱ། །དེ་ཡང་འདུས་པའི་སྙིང་པོ་ཉོན། །སྔ་ཕྱིའི་བག་ཆགས་ཞེས་བྱ་བ། །བསམ་པ་མ་འཁྲུལ་དངོས་པོ་འཁྲུལ། །སྔར་གྱི་དགེ་སྡིག་ཅི་བྱས་དྲན། 
།མི་ཤིའི་ཁ་དོག་དྲན་པ་འདྲ། །ཕྱི་ཡི་ཉོན་མོངས་གློ་བུར་བ། །ད་གདོད་ཅི་བྱ་མནོ་བ་ནི། །དངོས་པོ་མ་འཁྲུལ་བསམ་པ་འཁྲུལ། །ཐག་པ་སྦྲུལ་དུ་འཁྲུལ་པ་འདྲ། །ཡུལ་སེམས་འཛིན་པའི་རྟོག་པ་ནི། །བསམ་དངོས་གཉིས་ཀ་འཁྲུལ་པའིཕྱིར། །མེད་ལ་ཡོད་རྟོག་སྔ་ཕྱི་འདྲེས། །རི་བོང་རྭ་ལ་རྟོག་དབྱོད་འདྲ། །སྐྱེ་བོས་འཔྲལ་གྱི་བྱ་བ་ཀུན། །གཉིས་ཀ་མ་འཁྲུལ་དོན་ལ་རྟོགས། །གང་བྱེད་ལྟ་བས་མ་ཟིན་ཕྱིར། །ཟླ་བ་དཀར་ཀྱང་མུན་ཡོད་འདྲ། །ཟུང་བཞི་ཞེས་ནི་དེ་ལ་བྱ། །དེ་ཡང་རྡོ་རྗེ་སེམས་དཔའ་ཉོན། །བླ་མ་ངེས་ལུང་ལྡན་པ་ལ། །དད་ལྡན་ཤེས་རབ་ཅན་ཕྲད་དུས། །དངོས་པོ་མ་འཁྲུལ་རིག་པ་ལ། །བསམ་པ་མ་འཁྲུལ་ཡེ་ཤེས་ཏེ། །གཉིས་ཀ་མ་འཁྲུལ་རང་རིག་སྐུ། །ལྟ་བ་གདེངས་ཟིན་ལྷུན་གྱིས་གྲུབ། །དེ་དོན་གཅིག་ཤེས་མངོན་སངས་རྒྱས། །ཡ་བདུན་ཞེས་ནི་དེ་ལ་བྱ། །སངས་རྒྱས་ཐམས་ཅད་ཀྱི་དགོངས་པ་ཆོས་སྐུ་གཅིག་ཏུ་འདུས་པར་བཀའ་བགྲོས་པའི་དོན།རིན་པོ་ཆེ་ཡོན་ཏན་ཀུན་འབྱུང་གི་རྒྱུད་ལས། དོན་གྱི་དབྱེ་བ་བསྟན་པའི་ལེའུ་སྟེ་སོ་ལྔ་པའོ།། །།དེ་ནས་ཀུན་རིག་སྟོན་པ་ཡིས། །རང་བྱུང་རིག་པའི་ཡེ་ཤེས་ནི། །ཆོས་སྐུ་ངོ་སྤྲོད་བཀའ་སྩལ་པ། ་ན་དབྱེ་ངོས་བཟུང་ལ་བཟླས་ཏེ། །རྣལ་འབྱོར་པ་ཡི་ཤན་དབྱེ་བ། །སྔར་གྱི་བག་ཆགས་ཞེས་བྱ་བ། །སྔོན་བྱས་ད་ལྟ་གང་དྲན་པ། །ཡུལ་ལ་གཟུང་འཛིན་བརྟས་པ་ལ། །དམ་པར་ཞེན་ནས་ཀུན་ཏུ་བརྟགས། 
།དེ་ཕྱིར་འཁོར་བའི་༄༅། །ས་བོན་ཡིན། །ཕྱིས་ཀྱི་ཉོན་མོངས་ཞེས་བྱ་བ། །མ་རིག་རྒྱུ་ལས་རྒྱུར་བྱུང་སེམས། །དེ་ལྟས་ཀུན་གཞི་སྨིན་པ་ལས། །དེ་བསྐྱེད་ཚོགས་བརྒྱད་བདེ་སྡུག་བྱུང་། །སྔ་ཕྱི་གཉིས་འདུས་སྒོ་ལྔའི་ཡུལ། །སྣ་ཚོགས་སྤྲོས་པའི་རྟོག་པ་དེ། །དེ་ལ་ཞེན་ཕྱིར་ཆོས་བརྒྱད་འབྱུང་། །དེ་ཡི་ཉེས་པས་འཁོར་བ་སྨིན། །ལུང་ལྡན་ངེས་པའི་གདམས་ངག་གིས། །རང་རིག་ཡེ་ཤེས་ངོས་བཟུང་ནས། །ད་ལྟའི་ལུས་སེམས་འདི་ཉིད་ལ། །རྟེན་བཅས་གཞི་ལྡན་ཡོད་པའི་ཕྱིར། །འབྱུང་བ་ལྔ་ཡི་དངས་མ་ནི། །སྙིང་ནི་ཆོས་ཀྱི་འཁོར་ལོ་ལ། །རྟེན་བཅས་གཟུགས་ཀྱི་ནང་ནས་ནི། །ཙིལྟི་རིན་ཆེན་གཞལ་ཡས་ཁང་། །གུར་ཕུབ་འདྲ་བའི་ནང་ཤེད་ན། །ཆོས་སྐུ་བཞི་ལྡན་ཡོད་པ་དེ། །ཡིད་ཀྱི་ཁྲོ་དང་དུང་ཀ་ཡིས། །མ་རིག་སྔ་ཕྱིའི་བ་རྒྱས་བསྒྲིབས། །དེ་ཉིད་མཐོང་བར་བྱ་བའི་ཕྱིར། །བླ་མ་ངེས་པའི་གདམས་ངག་གིས། །ཀུན་བཟང་རིག་པའི་མཚོན་རྣོན་དེས། །མ་རིག་བརྒྱ་རྩ་ད་ནས་གཅོད། །སྔ་ཕྱིར་ངན་རྟོག་མེད་པ་ནི། །ཧྲིག་གེ་ས་ལེ་སིང་ངེ་ཐལ། །ད་ལྟའི་ཤེས་པའི་འདི་ཉིད་ལ། །ཆོས་སྐུ་བཞི་ལྡན་ངོས་བཟུང་ངོ། །དེ་ཡང་འདུས་པའི་སྙིང་པོ་ཉོན། །དཔེར་ན་མིག་གི་འབྲས་བུ་བཞིན། །ཧྲིག་གེ་བ་ལ་དྲན་པས་ཟིན། །ཡེ་རེ་བ་ལ་ཤེས་པ་དལ། །རང་རིག་ཞེན་མེད་གདེང་གིས་གསལ། །སྤྲིན་མེད་སྟོན་ཀའི་ནམ་མཁའ་བཞིན། །སིང་ངེ་བ་ལ་མཐའ་དབུས་མེད། 
།གང་གི་མནོ་བསམ་མ་བཏང་ཕྱིར། །བྱིང་རྨུགས་སྤྲོས་པ་གང་ཡང་མེད། །ཉི་མ་གཟའ་བྲལ་ལྷང་ངེ་བཞིན། །ས་ལེ་བ་ལ་འགྱུར་བ་མེད། །བདེ་ལ་མི་རྟོག་རྒྱུན་དུ་གནས། །དེ་ཕྱིར་རང་བྱུང་འགྱུར་བ་མེད། །གཡའ་མེད་མེ་ལོང་བྱད་བལྟ་བཞིན། །ཝ་ལེ་བ་ལ་དངོས་པོ་མེད། །དེ་ཙམ་ཉིད་ན་ཆོས་ཀྱི་དབྱིངས། །གཞི་ལ་ཡུལ་མེད་རྟོགས་པས་ཆོག །དེ་དག་དབྱེ་བ་རྣམ་བཞི་ལ། །རང་རིག་ཡེ་ཤེས་ཆོས་སྐུ་གཅིག །རང་རིག་རྙོག་མ་མེད་པའི་ཕྱིར། །ནོར་བུ་ཆུ་དངས་དཔེ་བཞིན་ནོ། །རང་བྱུང་ཆོས་སྐུ་གསལ་བ་ཡིས། །རང་རིག་ཡེ་ཤེས་སྒོ་ལྔ་གསལ། །དཔེ་ནི་ཏིལ་གྱི་མར་མེ་འདྲ། ཁེས་པས་མ་བསྒྲིབས་དོན་ལ་བརྗོད། །སྣང་བ་མ་བཅོས་ཆོས་དབྱིངས་དང་། །འབྲས་བུ་ལོངས་སྤྱོད་རྫོགས་པའི་སྐུ། །སངས་རྒྱས་ཐམས་ཅད་ཀྱི་དགོངས་པ་ཆོས་སྐུ་གཅིག་ཏུ་འདུས་པར་བཀའ་བགྲོས་པའི་དོན། རིན་པོ་ཆེ་ཡོན་ཏན་ཀུན་འབྱུང་གི་རྒྱུད་ལས། ཤེས་པ་སྔ་ཕྱིར་མ་སོང་བར་ཆོས་སྐུར་ངོ་སྤྲོད་པའི་ལེའུ་སྟེ་སོ་དྲུག་པའོ།། །།དེ་ནས་འདུས་པའི་ཚོགས་རྣམས་ལ། ཀུན་རིག་སྟོན་པས་བཀའ་སྩལ་པ། །རང་བྱུང་ཆོས་སྐུ་རྒྱུ་མེད་ཕྱིར། །ལྔ་ལྡན་གོལ་མེད་ངོ་སྤྲད་དེ། །ཟབ་ལ་རྒྱ་ཆེའི་ཡོན་ཏན་ལ། གོལ་མེད་ཡེ་ཤེས་ཆེན་པོར་གསལ། །དེ་ཡང་འདུས་པའི་སྙིང་པོ་ཉོན། །ངེས་དོན་གཏིང་ཟབ་བརྟག་དཀའ་བ། །བསྒོམ་པའི་དུས་ན་ཆོས་སྐུར་གསལ། །ཕྱོགས་རེའི་བློ་ཡི་སྤྱོད་ཡུལ་མིན། 
།དེ་ཕྱིར་རྒྱ་མཚོའི་༄༅། །གཏིང་དང་འདྲ། །འདུས་མ་བྱས་ཀྱི་ཀློང་དཀྱིལ་ན། །མཐའ་དབུས་མེད་པའི་རིག་པ་དེ། །ཆོས་སྐུ་རྒྱ་ཆེན་ཀུན་ལ་ཁྱབ། །འདུས་མ་བྱས་ཀྱི་ནམ་མཁའ་འདྲ། །ཡོད་མེད་ལ་སོགས་ཆོས་སྐུར་ནི། །གང་ཡང་ཡིན་པར་རྟོགས་པའི་ཕྱིར། །གང་དྲན་དོན་ཟིན་བྱེད་མི་དགོས། ཀུན་ལྡན་རིན་ཆེན་ཡོན་ཏན་འདྲ། །གོལ་མེད་རང་བྱུང་ཆོས་སྐུ་ལ། །དུག་ལྔའི་སྐྱོན་གྱིས་མ་གོས་ཏེ། །ཡེ་ཤེས་ཀློང་ན་ཆོས་སྐུ་འཕྱོ། །པདྨ་དང་ནི་འདམ་བཞིན་ནོ། །སེམས་རྟོགས་པ་ཡི་རྣལ་འབྱོར་དེ། ཁྲེས་རབ་རང་ཡན་བཞག་གྱུར་ཀྱང་། །གོལ་མེད་ཡེ་ཤེས་ཆོས་སྐུར་གནས། །ཨུཏུལ་རྙེད་པའི་ལྷ་མིག་་འདྲ། །དེ་ཡང་རྡོ་རྗེ་སེམས་དཔའ་ཉོན། །སངས་རྒྱས་དགོངས་པ་མི་གཡོ་བ། །དུས་གསུམ་མི་གཡོ་འཕེལ་འགྲིབ་མེད། །ཤེས་པ་མི་གཡོ་རྒྱ་མཚོ་འདྲ། །མཉམ་ཉིད་དོན་ལ་རྐྱེན་མི་ཚུགས། །གསལ་དང་མི་རྟོག་དུས་མཉམ་པ། །འབྲས་བུ་རང་བྱུང་ཆོས་སྐུ་ཡིན། །དེ་ཡང་འདུས་པའི་སྙིང་པོ་ཉོན། །དེ་དག་རྩ་བ་མདོར་བསྡུ་བ། །ཡིད་ལ་ཆོས་སྐུ་ཝལ་གྱིས་དྲན། །དེ་ཡི་ངང་ལ་ཅོག་གིས་ཞོག །ཡུལ་ལ་འཛིན་མེད་རྟོག་པ་སྤངས། །རང་རིག་ཡིད་ཆེས་གདེང་དང་ལྡན། །འབྲས་བུ་མངོན་འགྱུར་བུརྙ་ཡིན། །དེ་ཡང་འདུས་པའི་སྙིང་པོ་ཉོན། །དེ་དག་རིག་པ་བཞི་ལྡན་དེ། །གཅིག་ལ་ལྔར་སྣང་ངོ་བོ་གཅིག །ཡོན་ཏན་སྒོ་ནས་དབྱེ་བ་ལ། །གསེར་སྦྲུལ་མིག་བཞིན་གཅིག་ལས་མེད། 
།སངས་རྒྱས་ཐམས་ཅད་ཀྱི་དགོངས་པ་ཆོས་སྐུ་གཅིག་ཏུ་འདུས་པར་བཀའ་བགྲོས་པའི་དོན། རིན་པོ་ཆེ་ཡོན་ཏན་ཀུན་འབྱུང་གི་རྒྱུད་ལས། རིག་པ་རྒྱ་བསྐྱེད་དེ་ཆོས་སྐུར་ངོ་སྤྲད་པའི་ལེའུ་སྟེ་སོ་བདུན་པའོ།། །།དེ་ནས་འདུས་པའི་ཚོགས་རྣམས་ལ། །ཀུན་རིག་ཆོས་ཀྱི་རྒྱལ་པོ་ཡིས། །སྐྱོན་ཉིད་ཡོན་ཏན་བཀའ་སྩལ་པ། །བག་ཆགས་ཉོན་མོངས་སེལ་བ་ཡང་། །མ་རིག་པ་ནི་ཟློག་ཕྱིར་ལས། །གཞི་ལ་སྔ་ཕྱི་གྲུབ་པ་མེད། །ཐག་པར་ཤེས་ན་སྐྲུལ་མེད་འདྲ། །དེ་ཡང་འདུས་པའི་སྙིང་པོ་ཉོན། །རིག་གེ་ཡོད་པས་མ་རིག་སངས། །སང་ངེ་ཡོད་པས་བྱིང་རྨུགས་བྲལ། །སལ་ལེ་ཡོད་པས་རང་ཡིད་ཆེས། །ཝལ་ལེ་ཡོད་པས་ཆོས་ཀྱི་དབྱིངས། །དེ་བཞིན་གཅིག་ཏུ་ཤེས་པ་ཡིས། ཁེན་ཏུ་ཟབ་པས་སྒྲོ་སྐུར་བྲལ། །རྒྱ་ཆེ་བས་ནི་མཐའ་དབུས་མེད། །ཡོན་ཏན་ཆེ་བས་གཟུགས་སྐུ་བྱུང་། །གོལ་ས་མེད་པས་ཀུན་གྱི་རྩེ། །ཡེ་ནས་ཆོས་སྐུ་ངོ་ཤེས་པས། །དེ་ལས་སངས་རྒྱས་ཆོས་ཀུན་རྫོགས། །གཞི་ཉིད་ཆོས་སྐུར་ངོ་ཤེས་ན། །སྐྱོན་དང་ཡོན་ཏན་གདག་པ་ཙམ། །ཉི་ཟེར་གཅེར་བུ་ཀུན་བསྲེགས་ཀྱང་། །དེ་ལ་སྡིག་པས་གོས་པ་མེད། །དེ་བཞིན་གདེངས་ཟིན་རྣལ་འབྱོར་པས། །སྣང་བ་ཞེས་པ་ཐམས་ཅད་ནི། །གོལ་སར་ཤེས་ན་གཞི་དང་ཕྲད། །དེ་ཕྱིར་འཁོར་བ་ཀ་དག་ནས། །དུག་ཉིད་སྨན་དུ་སྦྱོར་ཤེས་བཞིན། །སྐྱོན་ཉིད་རྟོགས་པས་ཡེ་ཤེས་སྐུ། །དེ་ལས་གོལ་ས་རྡུལ་ཙམ་མེད། 
།དེ་ཕྱིར་རང་༄༅། །སེམས་རྟོགས་པས་ཆོག །དེ་ཡང་འདུས་པའི་སྙིང་པོ་ཉོན། །སྔ་ཕྱི་གློ་བུར་བྱུང་བ་ན། །གཞི་ཤེས་སྤང་དུ་མེད་པའི་ཕྱིར། །ངེས་དོན་རང་སེམས་རྟོགས་པས་ཆོག །ཉི་ཤར་མུན་གྲིབ་མེད་པ་འདྲ། །ཡེ་ཤེས་བརྡལ་ཁྱབ་འགྱུར་བ་མེད། །དེ་ལྟར་རྟོགས་པའི་རྣལ་འབྱོར་པ། །དབང་པོ་རང་ཡན་སྐྱོན་སངས་པས རང་སེམས་དབྱིངས་ལ་ཡེ་ཤེས་ཀློང་། །གང་ན་འདུག་པ་ཆོས་ཀྱི་དབྱིངས། །ད་ཡང་འདུས་པའི་སྙིང་པོ་ཉོན། །བཏང་བཞག་མེད་པའི་ཏིང་འཛིན་ལས། །འཁོར་འདས་གཉིས་མེད་དུ་བསམ་ན། །བྱ་བ་བཏང་པའི་སྐྱེ་བུ་བཞིན་། །དགེ་སྡིག་གཉིས་ཀྱི་འཛིན་པ་བྲལ་། །དུས་གསུམ་ཡེངས་མེད་སྲོག་ཏུ་བལྟ། །སྔ་ཕྱིའི་ཉོན་མོངས་གང་སྐྱེས་ཀྱང་། །དེ་ཡི་དུས་ནས་ཡུལ་མི་དཔྱད། །སྣང་མེད་ངོ་བོ་ཉིད་ན་བཞག ཁྲེས་པ་མ་བཅོས་གཟུང་འཛིན་བྲལ། །དབྱེར་མེད་རིག་པ་གཅིག་ལས་མེད། །ཐ་སྙད་བྲལ་བའི་དོན་གྱིས་མཚོན། །དུས་གསུམ་མི་འགྱུར་ཀུན་ཏུ་བཟང་། །ཡོན་ཏན་ཀུན་ལྡན་ཆོས་སྐུ་ལ། །འབྲས་བུ་སྤྲུལ་སྐུ་ཐུབ་དྲུག་བྱུང་། །དེ་ཡང་འདུས་པའི་སྙིང་པོ་ཉོན། །ཉི་མའི་སྙིང་པོ་གཅིག་གཅིག་གིས། །གླིང་བཞི་ཐམས་ཅད་འོད་ཀྱི་ཁྱབ། །དེ་བཞིན་རང་རིག་ཆོས་སྐུ་ལ། །རིག་པའི་བློ་ཡིས་དཔྱད་དུ་མེད། །ཡིན་དང་མིན་གྱི་ཐ་སྙད་བྲལ། །ཡ་ང་འཇིགས་པའི་རྟོག་པ་མེད། །སྒྲོ་སྐུར་བྲལ་བའི་ཆོས་ཉིད་ལ།རང་བྱུང་ཀུན་མཁྱེན་རིག་པའི་ཐུགས། 
།མཁའ་འདྲ་ཡེ་ཤེས་ལྷུན་གྲུབ་བྱིན་གྱིས་རླབས། །དེ་ཡང་འདུས་པའི་སྙིང་པོ་ཉོན། །དེ་དག་རྩ་བ་མདོར་བསྡུ་ན། །སྐྱོན་ཉིད་གཞི་ལ་མེད་ཤེས་པས། །རང་བྱུང་རིག་པ་ཆོས་སྐུར་གསལ། །དེ་ཙམ་ཉིད་ན་གོལ་བ་མེད། །སངས་རྒྱས་ཐམས་ཅད་ཀྱི་དགོངས་པ་ཆོས་སྐུ་གཅིག་ཏུ་འདུས་པར་བཀའ་བགྲོས་པའི་དོན། རིན་པོ་ཆེ་ཡོན་ཏན་ཀུན་འབྱུང་གི་རྒྱུད་ལས། སྐྱོན་ཡོན་ཏན་དུ་མེད་པ་ཆོས་སྐུར་ངོ་སྤྲོད་པའི་ལེའུ་སྟེ་སོ་བརྒྱད་པའོ།། །།དེ་ནས་འདུས་པའི་ཚོགས་རྣམས་ལ། །ཀུན་རིག་སྟོན་པས་བཀའ་སྩལ་པ། །དེ་ཉིད་བསྟན་པའི་ཡོན་ཏན་ནི། །ཆོས་སྐུ་ངོ་སྤྲོད་རྣམ་གསུམ་གྱིས། །ལྷན་ཅིག་མ་རིག་རྣམ་པར་དག །དེ་ཕྱིར་རྐྱེན་བཞིས་བསྐྱེད་དུ་མེད། །དེ་ཡང་འདུས་པའི་སྙིང་པོ་ཉོན། །སྔ་ཕྱི་མེད་པར་ངོ་སྤྲོད་པས། །གཞི་གནས་མ་རིག་རྩད་ནས་ཆོམས། །རིག་པ་རྒྱ་བསྐྱེད་ངོ་སྤྲད་པས། །བག་ལ་ཉལ་ཕྲ་རང་བརླག་སྟོངས། །སྐྱོན་ཉིད་ཡོན་ཏན་ངོ་སྤྲད་པས། །དེ་མ་ཐག་འཛིན་མ་རིག་སངས། །དེ་ཡང་འདུས་པའི་སྙིང་པོ་ཉོན། །དེ་དག་བསྟན་པའི་དོན་ཤེས་ནས། །ལྷན་ཅིག་མ་རིག་གཏན་སྟོངས་ཏེ། །འཁོར་བའི་ས་བོན་གཞི་ནས་བརླག །མ་རིག་སངས་ལ་རིག་པ་རྒྱས། །དེ་ཡང་འདུས་པའི་སྙིང་པོ་ཉོན་། །ཆོས་སྐུ་ཉམས་མྱོང་ཡིད་ཆེས་པས། །འཁོར་བ་རྣམ་རྟོག་མིང་ཡང་མེད། །གཞི་དང་གཅིག་ཕྱིར་ཆོས་སྐུ་ཡིན། །མ་རིག་མུན་པ་མེད་པའི་ཕྱིར། 
།ཆོས་ཀྱི་སྐུ་ཞེས་དེ་༄༅། །ལ་བྱ། །དེ་ཡང་རྡོ་རྗེ་སེམས་དཔའ་ཉོན། །དཔེར་ན་ཉི་མའི་སྙིང་པོ་ལ། །མུན་མེད་འོད་ཀྱི་རང་བཞིན་ལྟར། །ཆོས་སྐུ་སངས་རྒྱས་རང་བཞིན་ལ། །རྩོལ་བའི་འཁྲུལ་པ་གཞི་ནས་དག །ཆོས་སྐུ་དོན་དམ་ལྡན་པ་ལ། །རིག་ལྔའི་སངས་རྒྱས་དགོངས་པ་སྟེ། །མཉམ་བཞག་རྗེས་ཐོབ་མིང་ཡང་མེད། །མ་བཅོས་རང་སར་བཞག་པས་ཆོག །དེ་ཡང་འདུས་པའི་སྙིང་པོ་ཉོན། །ཆོས་ཉིད་ཐིག་ལེ་ཉག་གཅིག་ལ། །བརྒྱད་ཁྲི་བཞི་སྟོང་བྱུང་བ་ཡང་། །ཐ་སྙད་ཙམ་དུ་ཕྱེ་བ་ལས། །དོན་ལ་དབྱེར་མེད་གཅིག་ཏུ་འདུས། །སངས་རྒྱས་ཐམས་ཅད་ཀྱི་དགོངས་པ་ཆོས་སྐུ་གཅིག་ཏུ་འདུས་པར་བཀའ་བགྲོས་པའི་དོན། རིན་པོ་ཆེ་ཡོན་ཏན་ཀུན་འབྱུང་གི་རྒྱུད་ལས། ཆོས་སྐུ་ངོ་སྤྲད་པའི་ཡོན་ཏན་བསྟན་པའི་ལེའུ་སྟེ་སོ་དགུ་པའོ།། །།དེ་ནས་འདུས་པའི་ཚོགས་རྣམས་ལ། །ཉམས་ཀྱི་རིམ་པ་བཀའ་སྩལ་པ། །ཆོས་སྐུ་རྟོགས་པའི་རྣལ་འབྱོར་པས། །དད་ལྡན་ཤེས་རབ་སྣོད་ལྡན་ལ། །དཔེ་བརྒྱད་བཞིས་མཚོན་དོན་རྣམས་བཤད། །དེ་ཡང་འདུས་པའི་སྙིང་པོ་ཉོན། །ནམ་མཁའ་ཉི་མ་རི་རབ་བཞིན། །དངོས་མེད་མཐའ་དབུས་མེད་ལ་ཁྱབ། །མ་བསྒྲིབས་མཐའ་དབུས་མེད་ལ་གསལ། །ཆོས་སྐུ་རྟོགས་པས་འགྱུར་བ་མེད། །དེ་ཡང་རྡོ་རྗེ་སེམས་དཔའ་ཉོན། །རྒྱ་མཚོ་ཆུ་བོ་བསེར་བུ་བཞིན། །ཟབ་ལ་གཡོ་མེད་ཉམས་དང་ལྡན། །འཕེལ་འགྲིབ་མེད་པས་རྒྱུན་མི་ཆད། 
།ཁ་དོག་མེད་པའི་རིག་པ་འཕྱོ། །དེ་ཡང་འདུས་པའི་སྙིང་པོ་ཉོན། །ཁྱུང་དང་ཨུདྨར་སྦྲུལ་མདུད་བཞིན། །ཉམ་ང་མེད་པའི་ལྟ་བ་ཡིས། ཁེན་ཏུ་དཀོན་པའི་ཆོས་སྐུ་རྙེད། །དུག་ལྔ་སྐྱེས་ཙམ་རང་གྲོལ་ཐུགས། །རིན་ཆེན་ཅང་ཤེས་མ་གི་བཞིན། །ཆོས་ཉིད་རྟོགས་པས་ཐམས་ཅད་འགྲུབ། །གང་ཕྱིར་ཆོས་ཉིད་འབྲེལ་མེད་ཤེས། །ཉོན་མོངས་ནད་སེལ་དྲན་པའི་མཆོག །དེ་ཡང་འདུས་པའི་སྙིང་པོ་ཉོན། །དེ་དག་དཔེ་དོན་མཚོན་པའི་ཉམས། །བལྟ་བསྒོམ་སྤྱོད་པ་འབྲས་བུ་ཡིས། །རྣམ་པ་བཞིར་ནི་ཕྱེ་བ་ཡང་། ཁྲེས་རབ་དམན་ལ་བསྟན་པ་ལས། །དོན་ལ་རང་རིག་ཆོས་སྐུར་འདུས། །སངས་རྒྱས་ཐམས་ཅད་ཀྱི་དགོངས་པ་ཆོས་སྐུ་གཅིག་ཏུ་འདུས་པར་བཀའ་བགྲོས་པའི་དོན། རིན་པོ་ཆེ་ཡོན་ཏན་ཀུན་འབྱུང་གི་རྒྱུད་ལས། ཉམས་ཀྱི་རིམ་པ་གཅིག་ཏུ་བསྟན་པའི་ལེའུ་སྟེ་བཞི་བཅུ་པའོ།། །།དེ་ནས་འདུས་པའི་ཚོགས་རྣམས་ལ། །མན་ངག་གོལ་མེད་བཀའ་སྩལ་པ། །གསལ་ལ་མི་རྟོག་མི་གཡོ་བ། །འཕེལ་འགྲིབ་མེད་པར་རྒྱུན་དུ་གནས། །གོལ་མེད་ཀུན་གཞི་ལ་བཟླའོ། །དེ་ཡང་འདུས་པའི་སྙིང་པོ་ཉོན། །གསལ་ལ་གོལ་མེད་ཡེ་ཤེས་ནི། །སྤྱིན་མེད་ཉི་མའི་འོད་བརྡལ་བཞིན། །མཐའ་དབུས་མེད་པའི་ཆོས་སྐུར་གསལ། །འདུ་ཤེས་མེད་འགོག་གོལ་བ་མེད། །མི་རྟོག་དམིགས་འཛིན་མེད་པ་ཡིས། །རིག་པ་རྒྱ་ཡན་ཆོས་ཀྱི་སྐུ། །ཕྱོད་དེ་སང་ངེ་འཛིན་རྟོག་མེད། 
།སྐྱེ་བོ་མ་༄༅། །རྟོག་གོལ་མི་སྲིད། །མི་གཡོ་ཡེ་ནས་གནས་པ་ཡིས། །ཆུ་བོའི་རྒྱུན་བཞིན་རྟག་ཏུ་ཡོད། །བཞག་དང་ལངས་པ་མེད་པའི་ཕྱིར། །དབུ་མ་སེམས་ཙམ་གོལ་བ་མེད། །རང་བྱུང་ངེས་པའི་གཞི་ཉིད་ལ། །འཕེལ་དང་འགྲིབ་པ་མེད་པའི་ཕྱིར། །དུས་གསུམ་དག་ཏུ་འགྱུར་བ་མེད། །བསྐྱེད་རིམ་ལྷ་ཡི་གོལ་ས་མེད། །དེ་ཡང་འདུས་པའི་སྙིང་པོ་ཉོན། །དེ་དག་གོལ་མེད་ལ་ཟློ་ནི། །རིག་པ་གསལ་བ་ལོངས་སྤྱོད་རྫོགས། །མི་རྟོག་འཛིན་མེད་སྤྲུལ་པའི་སྐུ། །མི་གཡོ་འགྱུར་མེད་ཆོས་ཀྱི་སྐུ། །ངོ་བོ་ཉིད་སྐུ་འཕེལ་འགྲིབ་མེད། །སངས་རྒྱས་ཐམས་ཅད་ཀྱི་དགོངས་པ་ཆོས་སྐུ་གཅིག་ཏུ་འདུས་པར་བཀའ་བགྲོས་པའི་དོན། རིན་པོ་ཆེ་ཡོན་ཏན་ཀུན་འབྱུང་གི་རྒྱུད་ལས། གོལ་མེད་ཀྱི་མན་ངག་བསྟན་པའི་ལེའུ་སྟེ་ཞེ་གཅིག་པའོ།། །།དེ་ནས་འདུས་པའི་ཚོགས་རྣམས་ལ། །ཉམས་ཀྱི་རིམ་པ་འདི་གསུངས་སོ། །གང་ཡང་མ་མནོས་དྲན་པ་ལ། །རང་བཞིན་མེད་པའི་ཤེས་རབ་ཀྱིས། །མི་བརྗེད་པ་ཡི་ཤེས་པས་ཟིན། །གཟའ་གཏད་མེད་པ་ལམ་གྱི་ཉམས། །ཡུལ་ནི་གང་ཡང་མ་བརྟེན་པའི། །མཐོང་ཐོས་མེད་པར་རང་ཡིད་ཆེས། །འགྱུར་བ་མེད་པའི་གདེང་དང་ལྡན། །སངས་རྒྱས་དགོངས་པ་ཐུགས་ལ་འཆར མ་བསམས་པ་ཡི་རིག་པ་ལས། །སྐྱེ་འགགས་མེད་པའི་ཏིང་འཛིན་གསལ། །ཉམས་མྱོང་ངེས་པར་རྒྱུན་མི་འཆད། 
།དེ་ཙམ་ཉིད་ནས་ད་ལྟའི་ཐུགས། །ཕྱི་ཡི་འདོད་ཡོན་ཅིར་སྣང་ཡང་། །རོ་མཆོག་མེད་པར་ཉམས་སུ་མྱོང་། །འདུས་བྱས་མེད་པར་རྟག་ཏུ་གནས། །དེ་ལ་ཞེན་པའི་བློ་མི་འཇུག །ལུས་ལ་མ་བརྟེན་དགའ་བ་ལས། །ཆགས་པ་མེད་པའི་བདེ་བ་ཤར། །དེ་ཉིད་དུ་ན་འཕོ་འགྱུར་མེད། །ཉམས་ཀྱི་ནང་ནས་དམ་པའི་མཆོག །ད་ཡང་འདུས་པའི་སྙིང་པོ་ཉོན། །དེ་དག་རྩ་བ་མདོར་བསྡུ་ན། །རྟེན་བཅས་ཤེས་པ་འདི་ཉིད་ལ། །ལུང་ལྡན་བསྟན་པས་རང་རིག་གོ། །དེ་ཉིད་འབྲལ་མེད་རྒྱུན་དུ་གནས། །སངས་རྒྱས་ཐམས་ཅད་ཀྱི་དགོངས་པ་ཆོས་སྐུ་གཅིག་ཏུ་འདུས་པར་བཀའ་བགྲོས་པའི་དོན། རིན་པོ་ཆེ་ཡོན་ཏན་ཀུན་འབྱུང་གི་རྒྱུད་ལས། ཉམས་སུ་མྱོང་བའི་བཀའ་བསྟན་པའི་ལེའུ་སྟེ་ཞེ་གཉིས་པའོ།། །།དེ་ནས་རྡོ་རྗེ་སེམས་དཔའ་ཡིས། །འདུས་པའི་འཁོར་ལ་ཕན་གདགས་ཕྱིར། ཀུན་རིག་ཆོས་ཀྱི་རྒྱལ་པོ་ལ། །བདེན་པའི་དགོངས་དོན་འདི་སྐད་གསོལ། །ཕྱི་ནང་སྤྱོད་པ་ལ་ཟློས་པ། །དེ་ཡི་ཡོན་ཏན་ཇི་ལྟར་ལགས། །མཐར་ཕྱིན་ཉམས་རིམ་ཇི་ལྟར་འབྱུང་། །ཀུན་རིག་སྟོན་པས་བཤད་དུ་གསོལ། །དེ་སྐད་ཞུས་པའི་དོན་གསན་ནས། །འདུས་པའི་འཁོར་ལ་བཀའ་སྩལ་པ། །ལ་ཟློས་སྤྱོད་པའི་བཀའ་རྟགས་ནི། །བཀའ་དང་མི་འགལ་མཐུན་པར་ནི། །སྣོད་ལྡན་བློ་ལ་འཆར་བའི་ཕྱིར། །ངེས་པར་གཏན་ལ་དབབ་པར་བྱ། །དེ་ཡང་འདུས་པའི་སྙིང་པོ་ཉོན། །ཕྱི་རྐྱེན་ཡེ་ཤེས་རང་ཤར་བས། 
།དངོས་པོ་མ་༄༅། །འཁྲུལ་ཤེས་པ་ལ། །ཚོར་བ་བདེ་སྡུག་གང་ཡང་རུང་། །ཉམས་སུ་མྱོང་ཙམ་ཉིད་ནས་ནི། །ལུས་དང་འབྲེལ་མེད་ཤེས་པའི་ཕྱིར། །ཅི་སྤྱོད་ཡེ་ཤེས་ཆེན་པོར་ཤར། །དེ་ཡང་འདུས་པའི་སྙིང་པོ་ཉོན། །ཁ་དོག་དབྱིབས་སུ་མ་བསམ་པའི། །དངོས་པོ་མ་འཁྲུལ་འཇམ་དང་ཞིམ། །དགའ་བདེ་ཉམས་སུ་མྱོང་བ་ནི། །ད་ཙམ་ཉིད་ནས་འབྲེལ་མེད་ཤེས། །དེ་ཕྱིར་རང་རིག་ཡེ་ཤེས་ཤར། །དེ་ཡང་འདུས་པའི་སྙིང་པོ་ཉོན། །ཡུལ་མེད་ཤེས་པ་མ་འཁྲུལ་པས། །ན་ཚ་མི་ཞིམ་མི་དགའ་སོགས། །ཡུལ་དང་མ་བྲལ་ཉམས་མྱོང་བ། །ཡེ་ཤེས་རང་ཤར་དགོངས་པ་ཡིན། །དེ་དག་སྡུག་བསྔལ་རྣམ་དྲུག་གིས། །དོན་གྱི་དབྱེ་བའི་དོན་ཤེས་ན། །གང་གིས་རྐྱེན་དང་ཕྲད་པའི་ཚེ། །ཡུལ་དང་འབྲལ་མེད་ཉམས་སུ་མྱོང་། །དེ་ཙམ་ཉིད་ན་ཆོས་སྐུར་ཤར། །དེ་ཡང་རྡོ་རྗེ་སེམས་དཔའ་ཉོན། །དུག་ནི་ཧ་ལ་ནག་པོ་ལ། །མ་གི་རྩི་ཡིས་ཐེབ་གྱུར་ན། །དུག་དེ་སྨན་དུ་འགྱུར་བ་བཞིན། །དེ་བཞིན་ཚོར་བ་བདེ་སྡུག་ནི། །གང་གིས་རྐྱེན་དང་ཕྲད་པའི་དུས། །ལུང་བསྟན་གདམས་ངག་དྲན་ཤེས་ཕྱིར། །བདེ་སྡུག་ཆོས་སྐུར་ཉམས་སུ་མྱོང་། །ཅི་དྲན་གང་ཕྲད་ཡེ་ཤེས་ཤར། །སངས་རྒྱས་ཐམས་ཅད་ཀྱི་དགོངས་པ་ཆོས་སྐུ་གཅིག་ཏུ་འདུས་པར་བཀའ་བགྲོས་པའི་དོན། རིན་པོ་ཆེ་ཡོན་ཏན་ཀུན་འབྱུང་གི་རྒྱུད་ལས། ཕྱི་རྐྱེན་ཡེ་ཤེས་རང་ཤར་བསྟན་པའི་ལེའུ་སྟེ་ཞེ་གསུམ་པའོ།། 
།།དེ་ནས་འདུས་པའི་སྙིང་པོ་ཉོན། །ནང་གི་ཡེ་ཤེས་རང་ཤར་དོན། །གཞན་དུ་གོལ་མེད་ཆོས་སྐུ་ནི། །ལྟ་སྒོམ་སྤྱོད་པའི་འབྲས་བུ་ཡིས། །གོལ་ས་མེད་པར་དོན་བརྒྱད་ལྡན། །འབྲལ་མེད་ཆོས་སྐུ་ཉམས་སུ་མྱོང་། །སེང་གེའི་འོ་མ་འཐུང་བ་བཞིན། །དེ་ཡང་འདུས་པའི་སྙིང་པོ་ཉོན། །རྟག་པར་མ་སོང་དངོས་པོ་མེད། །ཆད་པར་མ་སོང་རྒྱུན་མི་ཆད། །བྱིང་བར་མ་བསྒྲིབས་ཤེས་པ་གསལ། །རྒོད་པར་མི་འཕྲོ་དྲན་མི་རྒྱུ། །བླང་དུ་མེད་པས་འདོད་པ་སྟོར། །དོར་དུ་མེད་པས་རྩོལ་བ་བྲལ། །སྤང་དུ་མེད་པས་གང་ཡང་ཡིན། །ཐོབ་ཏུ་མེད་པས་རེ་བ་མེད། །དེ་ཡང་འདུས་པའི་སྙིང་པོ་ཉོན། །ཆོས་སྐུ་རྟག་པས་གཞི་དང་མཐུན། །མ་རིག་ཆད་པས་འཁོར་བ་སྟོངས། །རྣམ་རྟོག་བྱིང་བས་བག་ཆགས་བརླག །ཆོས་ཉིད་འཕྲོ་བས་ཐམས་ཅད་མཁྱེན། །དེ་ཡང་འདུས་པའི་སྙིང་པོ་ཉོན། །གདམས་ངག་བླང་བས་རང་སེམས་རྟོགས། །ཉོན་མོངས་དོར་བས་སྒྲིབ་པ་དག །ཉམས་སུ་བླངས་པས་བདེན་པ་མཐོང་། །གོལ་ས་བཅད་པས་ཆོས་སྐུ་རྙེད། །མན་ངག་ཐོབ་པས་སངས་རྒྱས་འབྱུང་། །དེ་ཡང་འདུས་པའི་སྙིང་པོ་ཉོན། །སེང་གེའི་འོ་མ་གང་འཐུང་པ། །མེ་ཆུ་དུག་མཚོན་ལ་སོགས་པའི། །གནོད་པ་གང་གིས་མི་ཚུགས་ལྟར། །དེ་ཡི་ཡོན་ཏན་བརྒྱད་ལྡན་ལ། །གོལ་སྒྲིབ་སྐྱོན་གྱིས་མི་གོས་ཏེ། །མི་ཡི་ལུས་ལ་བུརྙའི་ཐུགས། །ཕྱི་མ་མ་ཡིན་ད་ལྟ་ཉིད། 
།ངེས་དོན་བཀའ་ལས་དེ་སྐད་༄༅། །གསུངས། །སངས་རྒྱས་ ཐམས་ཅད་ཀྱི་དགོངས་པ་ཆོས་སྐུ་གཅིག་ཏུ་འདུས་པར་བཀའ་བགྲོས་པའི་དོན།རིན་པོ་ཆེ་ཡོན་ཏན་ཀུན་འབྱུང་གི་རྒྱུད་ལས།ནང་གོལ་མེད་ཡེ་ཤེས་རང་ཤར་བསྟན་པའི་ལེའུ་སྟེ་ཞེ་བཞི་པའོ།། །།དེ་ནས་འདུས་པའི་ཚོགས་རྣམས་ལ། །ཀུན་རིག་སྟོན་པས་བཀའ་སྩལ་པ། །གཞི་ཤེས་གཞི་མཐུན་བརྟུལ་ཞུགས་ཅན། །བགེགས་མེད་སྤྱོད་པ་བཤད་ཀྱིས་ཉོན། །གདམས་ངག་མ་ནོར་གཞི་ཤེས་པས། །ལྟ་བ་ངེས་པའི་གདེང་ལྡན་ཕྱིར། །གང་ཡང་ཆོས་སྐུ་རང་གསལ་བས། །འདུས་མ་བྱས་ཀྱི་ནམ་མཁའ་འདྲ། །དུས་དང་རྣམ་པ་ཐམས་ཅད་དུ། །གོམས་པ་གདེང་དུ་མ་གྱུར་པར། །གདམས་ངག་རྒྱུན་དུ་དྲན་པར་བྱ། །དྲན་པ་མི་དགོས་རྟག་ཏུ་ནི། །གཞི་དང་མཐུན་པར་བསྟན་ཡོད་ན། །ལྟ་བ་གདེང་གིས་ཟིན་པ་ཡིན། །དེ་ལ་སྒོ་གསུམ་བཅོས་མི་དགོས། །མ་བཅོས་པ་ཡི་ཆོས་ཉིད་ལ། །གང་མཐོང་ཉིང་འཁྲུལ་མེད་པའི་ཕྱིར། །ཡིད་ལ་གང་དྲན་ཆོས་སྐུར་གཅིག །སྨིག་རྒྱུ་ནམ་མཁར་ཤེས་པ་འདྲ། །བརྟུལ་ཞུགས་མཆོག་གིས་ལ་ཟློས་ན། །མཚམས་མེད་ལྔ་དང་མི་དགེ་བཅུ། །ཆགས་སྡང་ལྔ་ལ་ལོངས་སྤྱོད་ཀྱང་། །བལྟ་བ་རྟོགས་པའི་གྲོགས་སུ་འགྱུར། །དེ་ཡང་འདུས་པའི་སྙིང་པོ་ཉོན། །ངེས་དོན་གདམས་ངག་ཡོད་པ་ལ། །མ་རིག་གཏི་མུག་མེད་པའི་ཕྱིར། །ཡུལ་མེད་རིག་པ་ཀུན་འཕྱོ་ཡང་། །གང་ལ་ཞེན་མེད་ནམ་མཁའ་འདྲ། 
།སྲུང་མ་ལྔ་ཡིས་མ་བསྲུངས་པའི། །ཕོ་མོ་ཆགས་པ་ཅི་སྤྱོད་ཀྱང་། །དོན་ཟིན་ཉེས་མེད་བདེ་བའི་ལམ། །འཁོར་བ་མི་སྨིན་གོས་པ་མེད། །པདྨ་འདམ་གྱིས་མ་གོས་འདྲ། །ཞེ་སྡང་ཅི་སྤྱོད་སྡུག་བསྔལ་ཡང་། །དགྲ་གཉེན་གཞི་ལ་མེད་པའི་ཕྱིར། །དེ་ཚེ་ཞེ་སྡང་མཐའ་གསུམ་བྲལ། །སྦྲུལ་གྱི་མདུད་པ་རང་གྲོལ་འདྲ། །དུས་གསུམ་རྩ་བ་ངེས་པའི་ཕྱིར། །དེ་བཞིན་ང་རྒྱལ་ཕྲག་དོག་ཀྱང་། །རང་བྱུང་རང་སྟོང་རང་ཞིའི་ཕྱིར། །བཙོན་ཤོར་རང་ཡུལ་སླེབས་པ་འདྲ། །དེ་ཡང་འདུས་པའི་སྙིང་པོ་ཉོན། །དེ་ལྟར་རྟོགས་པའི་རྣལ་འབྱོར་པས། །རྐྱེན་བྱས་གཞན་གྱིས་སེམས་དཀྲུགས་ཀྱང་། །ཉེས་པའི་སྐྱོན་གྱིས་མི་གོས་ཏེ། །གཞན་གྱི་ཉོན་མོངས་ཉམས་མྱོང་ཕྱིར། །གཞན་གྱི་སྡིག་པ་བསགས་གྱུར་ཀྱང་། །རྟོགས་ལྡན་རྣམས་ལ་བསྒྲིབ་མི་ནུས། ཁེལ་དཀར་གཡའ་ཡིས་མི་གོས་འདྲ། །དེ་ཡང་འདུས་པའི་སྙིང་པོ་ཉོན། །ལུང་རིགས་མི་འགལ་དཀའ་ལས་ནི། །འབོལ་ཞིང་ཆགས་ཆུང་ཚུལ་འཆོས་པ། །ངེས་པའི་གདམས་ངག་མ་གོ་ན། །མཁས་ཀྱང་རྨོངས་པས་ཐར་མི་ཐོབ། །དེ་ཡང་འདུས་པའི་སྙིང་པོ་ཉོན། །བགེགས་མེད་ཡེ་ཤེས་སྤྱོད་པ་ནི། །རང་གི་རྣམ་རྟོག་ཡོད་ཀྱི་བར། །བགེགས་ཀྱི་གྲངས་ལ་ཟད་པ་མེད། །དངོས་སུ་མེད་ཕྱིར་འཁྲུལ་པའི་བློ། །དེ་ཡང་འདུས་པའི་སྙིང་པོ་ཉོན། །མུ་སྟེགས་ཅན་ལ་འདྲེ་ཡོད་པས། །འདྲེ་འཛིན་སྐྱེ་བ་མ་རིག་པ། །མོ་མའི་རྫུན་ལ་རེ་བས་བསླུ། 
།གདེང་ལྡན་ཀུན་༄༅། །གྱིས་སུ་སྟོན་པ། །ཡུལ་དང་གོལ་ས་ཆོད་པ་ལ། །འདྲེ་མེད་རིག་པ་ཆོས་སྐུར་ཤེས། །གཞི་ལ་ལྷ་འདྲེ་མེད་པའི་ཕྱིར། །ཕན་གནོད་བྱ་བ་རྡུལ་ཙམ་མེད། །དེ་ཡང་འདུས་པའི་སྙིང་པོ་ཉོན། །དེ་དག་ཡེ་ཤེས་རང་ཤར་བས། །ཀུན་བརྟགས་མེད་ཕྱིར་འདྲེ་ཡང་སྟོངས། །དེ་ཕྱིར་འཁྲུལ་པའི་འདྲེ་འཛིན་ཕྱིར། །རི་བོང་རྭ་ལ་རྟོག་དབྱོད་འདྲ། །སངས་རྒྱས་ཐམས་ཅད་ཀྱི་དགོངས་པ་ཆོས་སྐུ་གཅིག་ཏུ་འདུས་པར་བཀའ་བགྲོས་པའི་དོན། རིན་པོ་ཆེ་ཡོན་ཏན་ཀུན་འབྱུང་གི་རྒྱུད་ལས། རང་ཤར་སྦྱོད་པའི་དཔེ་བསྟན་པའི་ལེའུ་སྟེ་ཞེ་ལྔ་པའོ།། །།དེ་ནས་ཀུན་རིག་རྒྱལ་པོ་ཡིས། །ལ་བཟླ་ཡེ་ཤེས་རང་ཤར་བ། །འདུས་པའི་འཁོར་ལ་བཀའ་སྩལ་པ། །དབུལ་པོས་རིན་ཆེན་རྙེད་གྱུར་ན། །སོ་ནམ་མི་དགོས་ཅི་འདོད་འབྱུང་། །དེ་བཞིན་ཆོས་སྐུ་རང་ཤར་ན། །ཆོས་བྱ་མི་དགོས་རྟོགས་པས་ཆོག །དེ་ཡང་རྡོ་རྗེ་སེམས་དཔའ་ཉོན། །ངེས་དོན་རྟོགས་པའི་རང་བྱུང་ལ། །བསྒོམ་བསྒྲུབ་བྱ་བ་རྡུལ་ཙམ་མེད། །མ་བསྒོམས་ཐ་མལ་གོལ་ས་མེད། །རང་རིག་ཡེ་ཤེས་ཀུན་ཏུ་འཕྱོ། །དེ་ཡང་འདུས་པའི་སྙང་པོ་ཉོན། །བདེ་སྡུག་གང་གི་རྐྱེན་ཕྲད་ན། །དེ་དུས་ཉིད་ནས་ཆོས་སྐུར་ཤེས། །བདེ་དང་མི་བདེ་ཐམས་ཅད་ཀུན། །འཁྲུལ་པའི་བློ་ལ་ཡོད་པ་ལས། །རྟོགས་པའི་དོན་ལ་གང་ཡང་མེད། །དེ་ཡང་འདུས་པའི་སྙིང་པོ་ཉོན། །མེ་བསད་དུ་བས་མི་གནོད་ལྟར། 
།མ་བསྒོམས་བལྟ་བ་ཐག་ཆོད་ཕྱིར། །སྔ་ཕྱི་དུག་ལྔ་གང་སྐྱེས་ཀྱང་། །གཞི་ལ་མེད་ཤེས་ཆོས་སྐུ་ཉིད། །དེ་ཡང་འདུས་པའི་སྙིང་པོ་ཉོན། །གོལ་ས་ཆོས་ཉིད་ལ་བཟླ་བ། །ཡེངས་པ་བསྒོམ་པ་ཡིན་ཤེས་ན། །མ་ཡེངས་མཚམས་བཅད་བསྒོམ་མི་དགོས། །ཡེངས་དང་མ་ཡེངས་དོན་ལ་མེད། །རང་ཡུལ་སླེབས་ན་འཇིགས་མེད་འདྲ། །རྟོག་པ་ཆོས་ཉིད་ཡིན་ཤེས་ན། །མི་རྟོག་རྩེ་གཅིག་བསྒོམ་མི་དགོས། །རྟོག་པ་རང་སྟོང་ཡེ་ཤེས་ཤར། །གསེར་འགྱུར་རྩི་ཡིས་ཐེབས་པ་འདྲ། །དུག་ལྔ་ཡེ་ཤེས་ཡིན་ཤེས་ན། །འགྱོད་ཚངས་བཤགས་པ་བྱ་མི་དགོས། །ཉོན་མོངས་ཡེ་ཤེས་རང་སར་དག །དུག་ཉིད་སྨན་དུ་སྦྱོར་ཤེས་འདྲ། །ཞེན་པ་ཆོས་སྐུ་ཡིན་ཤེས་ན། །འཇིག་རྟེན་ཆོས་བརྒྱད་བྲལ་མི་དགོས། །མ་ཞེན་བློ་ལ་བརྟེན་མི་དགོས། །ནམ་ལངས་ཉི་མ་ཤར་བ་འདྲ། །འཁོར་བ་ཆོས་ཉིད་ཡིན་ཤེས་ན། །མྱ་ངན་འདས་པ་བསྒྲུབ་མི་དགོས། །རེ་དོགས་མེད་པའི་གདེང་ལྡན་ན། ཁེ་བ་མི་ལྡོག་ཡིད་ཆེས་འདྲ། །སེམས་ཅན་སངས་རྒྱས་ཡིན་ཤེས་ན། །ཚོགས་བསགས་བསྙེན་བསྒྲུབ་བྱ་མི་དགོས། །གཏེར་ཆེན་རྙེད་པས་སོ་ནམ་མི་དགོས་འདྲ། །མ་བསྒོམས་ཆོས་ཉིད་ཡིན་ཤེས་ན། །རྩེ་གཅིག་བསྒོམ་ན་དོན་དང་བྲལ། །མ་བསྒོམས་ཆོས་སྐུ་གཞི་དང་མཐུན། །དོན་མི་གཉེར་ལ་དགྲ་མེད་འདྲ། །གཉེན་པོ་མི་མཐུན་གྲངས་མང་ཡང་ རྩ་བ་རང་རིག་ཆོས་སྐུར་གཅིག །དེ་ལས་གཞན་པའི་གདམས་ངག་མེད། 
།ངེས་དོན་རྒྱུད་༄༅། །ནས་དེ་སྐད་གསུངས། །དེ་ཡང་འདུས་པའི་སྙིང་པོ་ཉོན། །དེ་ཕྱིར་ལ་ཟློས་འདི་ཤེས་པས། །གང་ཡང་མ་ཡིན་ཆོས་སྐུར་གསལ། །དེ་ཙམ་ཉིད་ན་དམིགས་འཛིན་མེད། །རང་ཡིན་གང་དགར་ཡེ་ཤེས་ཤར། །ཉི་ཤར་མུན་གྲིབ་བརླག་པ་འདྲ། །དེ་ཡང་འདུས་པའི་སྙིང་པོ་ཉོན། །གཉེན་པོ་དང་ནི་མི་མཐུན་པ། །སྙིང་རྗེ་ཞེ་སྡང་གཉིས་ཀ་ལ། །ཆོས་ཉིད་ཁྱབ་པར་གཅིག་པའི་ཕྱིར། །བླང་དོར་མེད་པའི་དོན་ཤེས་ན། །དུག་སྤངས་པ་དང་སྤྱོད་པ་ཀུན། །ཆོད་སྐུ་སྤྱོད་པའི་གདེང་ལྡན་པས། །གང་ལྟར་བྱས་ཀྱང་གཞི་དང་མཐུན། །སངས་རྒྱས་ཐམས་ཅད་ཀྱི་དགོངས་པ་ཆོས་སྐུ་གཅིག་ཏུ་འདུས་པར་བཀའ་བགྲོས་པའི་དོན། རིན་པོ་ཆེ་ཡོན་ཏན་ཀུན་འབྱུང་གི་རྒྱུད་ལས། ལ་ཟླེའི་ཡེ་ཤེས་རང་ཤར་བསྟན་པའི་ལེའུ་སྟེ་ཞེ་དྲུག་པའོ།། །།རང་ཤར་ཡོན་ཏན་བཀའ་སྩལ་པ། །ཕྱི་རྐྱེན་ཡེ་ཤེས་རང་ཤར་བས། །འཇུག་པ་ཀུན་ཏུ་ཚེར་བ་མེད། །ནང་དུ་གོལ་མེད་རང་ཤར་བས། །མངལ་དུ་མི་འཇུག་ལུས་མི་ལེན། །རང་ཤར་སྤྱོད་པ་ཕྱེ་བ་ཡིན། །རྣམ་རྟོག་ཐམས་ཅད་དུས་གཅིག་ཆོམས། །ལ་ཟླེའི་ཡེ་ཤེས་རང་ཤར་བས། །ཕྱི་ཡི་ཀུན་བརྟགས་མ་སྤངས་དག །་དེ་ཡང་འདུས་པའི་སྙིང་པོ་ཉོན། །ཀུན་བརྟགས་དེ་དག་རང་སྟོང་ཕྱིར། །འཁོར་བའི་སྐྱེ་བ་ལེན་མི་སྲིད། །མ་བསླད་རིག་པ་ཆོས་ཀྱི་སྐུ། །དུས་གསུམ་འགྱུར་མེད་རང་བྱུང་ལ། །ཅི་ཡང་མཁྱེན་པ་རང་བྱུང་སྐུ། 
།ངོ་སྤྲོད་རང་ཤར་རྣམ་པ་གཉིས། །རྩ་བ་བཞི་ཤེས་ཆོས་སྐུར་གཅིག །དེ་དྲུག་དབྱེ་བས་གོལ་ས་ཆོད། །སངས་རྒྱས་ཐུགས་དང་རྣལ་འབྱོར་སེམས། །གཅིག་ཏུ་ཤེས་པས་གཉིས་སུ་མེད། །ཀུན་བརྟགས་མ་རིག་གཏན་སྟོང་ཕྱིར། །ཉམ་པ་མེད་པས་ལྟུང་མི་སྲིད། །ལུས་དང་མ་བྲལ་བུརྙར་འགྱུར། །སངས་རྒྱས་ཐམས་ཅད་ཀྱི་དགོངས་པ་ཆོས་སྐུ་གཅིག་ཏུ་འདུས་པར་བཀའ་བགྲོས་པའི་དོན། རིན་པོ་ཆེ་ཡོན་ཏན་ཀུན་འབྱུང་གི་རྒྱུད་ལས། ཡེ་ཤེས་རང་ཤར་གྱི་ཡོན་ཏན་བསྟན་པའི་ལེའུ་སྟེ་ཞེ་བདུན་པའོ།། །།དེ་ནས་ཀུན་རིག་སྟོན་པས་ཡིས། །ཡེ་ཤེས་རང་ཤར་རྟོགས་པ་ཡི། །ཉམས་ཀྱི་རིམ་པ་བཀའ་སྩལ་པ། །མཐའ་དབུས་མེད་པའི་རིག་པ་ཡིས། །བློ་ཡི་གཏིང་གདེང་དེ་རྙེད་ཕྱིར། །མཐའ་ནི་ཡོད་མེད་རྟག་ཆད་དང་། །ཡིན་དང་མིན་དང་དག་མ་དག །ཕྱི་དང་ནང་དང་སྣོད་བཅུད་དང་། །སངས་རྒྱས་དང་ནི་སེམས་ཅན་དང་། །མཐོ་རིས་ངན་སོང་དགེ་དང་སྡིག །འཁོར་བ་མྱ་ངན་བདེ་དང་སྡུག །བཟང་ངན་ཆེ་ཆུང་མཐོ་དམན་དང་། །བསྒོམ་དང་མ་བསྒོམས་ཞེན་མ་ཞེན། །ཡོན་ཏན་སྐྱོན་དང་འགྲིབ་མི་འགྲིབ། །ཕན་དང་གནོད་པ་ལ་སོགས་པའི། །ཐ་སྙད་གཉིས་གཉིས་བསྡུས་པ་ཀུན། །མཐའ་བསལ་དབུ་མ་མི་འགྲུབ་པས། །ཕྱོགས་རེའི་ཞེན་པ་གཞི་ལ་མེད། །མ་ཞེན་བློ་ཡི་འཛིན་པ་བྲལ། །དེ་ཕྱིར་ཆོས་དབྱིངས་མཐའ་དབུས་བྲལ། 
།དེ་ཡང་རྡོ་རྗེ་སེམས་དཔའ་༄༅། །ཉོན། །ཡེ་ནས་མེད་པའི་ཆོས་ཉིད་ལ། །སྒྲོ་དང་སྐུར་བ་གང་ལ་གདབ། །གང་ཡང་ཆོས་ཉིད་ཡིན་ཤེས་ན། །ཞེན་དང་མ་ཞེན་ལ་སོགས་བྲལ། །གང་དྲན་གཞི་དང་མི་འགལ་ན། །བསྒོམ་དུ་མེད་པའི་གཞི་དང་ཕྲད། །ཞེ་འདོད་མེད་པས་སངས་རྒྱས་ས། །དེ་ཡང་འདུས་པའི་སྙིང་པོ་ཉོན། །ད་ལྟའི་ཤེས་པ་འདི་ཉིད་ལ། །དཔག་དང་གཞལ་ལས་འདས་པའི་ཕྱིར། །ཅི་ལའང་མི་གནས་ནམ་མཁའ་འདྲ། །ངེས་ལུང་ལྡན་པས་དེ་ལྟར་གོ། །མཐའ་རྣམས་གཞི་ལ་མེད་པལི་ཕྱིར། །གང་ཡང་མི་སྤངས་སྒྲོ་མི་གདགས། །ཞེན་མེད་སྟོང་པར་སྐུར་མི་གདབ། །གང་ཡང་རང་རིག་ཆོས་སྐུ་ལ། །གདམས་ངག་མེད་པའི་མི་རྣམས་ཀྱིས། །མནོས་ཤིང་བྱས་པ་ཐམས་ཅད་གོལ། །མ་མནོས་དྲན་པ་གོལ་བ་མེད། །དེ་ཡང་རྡོ་རྗེ་སེམས་དཔའ་ཉོན། །མཐའ་ཡི་འཛིན་པ་སྣ་ཚོགས་ཀྱིས། །མཚན་ཉིད་ཤེས་པ་ཉམས་ཀྱི་མཆོག །ཆེད་དུ་མ་བསྒོམས་དོན་དུ་ཟབ། །བསྒོམ་པའི་ཤེས་པ་དཔག་པའི་ཕྱིར། །ཞེ་ལ་མ་མནོས་སྡུག་བསྔལ་བྲལ། །ཚིག་ཏུ་མ་སྨྲས་བརྗོད་ལས་འདས། །དེ་དོན་གོལ་བར་མིང་འདོགས་བཞིན། །རྟོགས་པ་ཤར་ནས་བསྒོམ་མི་དགོས། །ཤེས་པ་གསལ་ལ་ཁ་དོག་མེད། །རང་ཡན་བཞག་པས་མཐའ་དབུས་མེད། །གྱི་ནར་བཞག་པས་ཆོས་སྐུར་གསལ། །དེ་ཡང་འདུས་པའི་སྙིང་པོ་ཉོན། །སྡེ་་ད་ཆོས་ལ་མཉན་མི་ལངས། 
།ཐ་སྙད་ཆོས་ལ་བཤད་མཐའ་ཟད། །ཚིག་གི་ན་ཡམ་བྲིས་མི་ཟིན། །འཇིག་རྟེན་གཏམ་ལ་ཟད་པ་མེད། །ངེས་པ་དོན་གྱི་རིག་པ་ནི། །རིགས་དང་བཤལ་དང་འོས་པ་དང་། །འཐད་དང་མ་ནོར་དོན་དང་ལྡན། །ངེས་དོན་བཀའ་ནི་ཡིད་ཆེས་ཁུངས། །རིག་པ་ཉམས་མྱོང་གདེང་གིས་ཟིན། །ལུང་རིགས་གཉིས་འཛོམས་རྟོགས་པས་ཆོག །སངས་རྒྱས་ཐམས་ཅད་ཀྱི་དགོངས་པ་ཆོས་སྐུ་གཅིག་ཏུ་འདུས་པར་བཀའ་བགྲོས་པའི་དོན། རིན་པོ་ཆེ་ཡོན་ཏན་ཀུན་འབྱུང་གི་རྒྱུད་ལས། མཐའ་དབུས་མེད་པའི་ཉམས་བསྟན་པའི་ལེའུ་སྟེ་ཞེ་བརྒྱད་པའོ།། །།དེ་ནས་འདུས་པའི་སྙིང་པོ་ལ། །ཀུན་རིག་སྟོན་པ་ཆོས་རྗེ་ཡིས། །མ་བསྒོམས་གོལ་མེད་བཀའ་སྩལ་པ། །ལུང་ལྡན་ངེས་པའི་གདམས་ངག་གིས། །ད་ལྟའི་ཤེས་པ་འདི་ཉིད་ལ། །གང་ཡང་མ་བསམས་མ་དཔྱད་པ། །དོན་གྱི་གནས་ལུགས་ཆོས་སྐུ་ནི། །ཡེ་ནས་གནས་པའི་གཞི་ཉིད་ལ། །འདི་ཡིན་རྩེ་གཅིག་མི་བསྒོམ་པས། །མ་བསྒོམས་རང་ཡན་བཞག་གྱུར་ཀྱང་། །ལྟ་བའི་གདེང་གིས་ཟིན་པའི་ཕྱིར། །རང་སེམས་འཁྲུལ་པར་གོལ་མི་སྲིད། །དེ་ཡང་འདུས་པའི་སྙིང་པོ་ཉོན། །ངོ་སྤྲོད་རང་ཤར་རྐྱེན་ཐུབ་ཀྱང་། །ངེས་པར་གཞི་དང་གཅིག་ཤེས་ན། །རང་སེམས་སྙིང་པོ་རྟོགས་པའི་ཕྱིར། །དེ་ལ་ཆེད་དུ་བསྒོམ་མི་དགོས། །ཡོད་མེད་ལ་སོགས་གང་རུང་གི། །མཐའ་རྣམས་ཆོས་ཉིད་ཡིན་ཤེས་ན། །མ་ཞེན་བློ་ལ་བརྟེན་དུ་མེད། 
།ཞེན་པ་དགག་ཅིང་སྤང་མི་༄༅། །དགོས། །དེ་ལྟར་རྟོགས་པའི་དད་ལྡན་གྱིས། །མ་བསྒོམས་གང་དགར་བཞག་གྱུར་ཀྱང་། །ཡུལ་དང་གོལ་ས་ཆོད་པའི་ཕྱིར། །ཐ་མལ་གོལ་ས་འབྱུང་མི་སྲིད། །དེ་ཡང་འདུས་པའི་སྙིང་པོ་ཉོན། །དེ་ལས་ལྷག་པའི་བོགས་འདོན་ནི། །རེ་བ་ཡོད་ཕྱིར་གཞི་མི་ཤེས། །དེ་ཕྱིར་བོགས་འདོན་ཐམས་ཅད་ནོར། །ཡུལ་མེད་རང་གསལ་བསྒོམ་མི་དགོས། །དེ་དོན་ངེས་པར་དོན་གོ་ན། །གཞི་ལས་ལྷག་པ་རྡུལ་ཙམ་མེད། །དེ་ཕྱིར་བྱ་བཙལ་ཡེ་བྲལ་བས། །གང་ལྟར་བྱས་ཀྱང་ཆོས་སྐུར་རྟོགས། །དེ་ལས་ལྷག་པའི་ཆོས་གཞན་མེད། །དེ་ཕྱིར་ཚེགས་མེད་དོན་པོ་ཆེ། །དེ་ཡང་འདུས་པའི་སྙིང་པོ་ཉོན། །རང་བྱུང་ཡེ་ཤེས་གཞི་ཉིད་ནི། །ད་ལྟའི་རིག་པ་འདི་ཤེས་པས། །གཞན་ནས་བཙལ་དུ་རྡུལ་ཙམ་མེད། །རེ་དོགས་མེད་ཕྱིར་གཞི་དང་བྲལ། །འགྱུར་བ་མེད་པས་ཀུན་གྱི་གཞི། །དེ་རྟོགས་སངས་རྒྱས་ཀུན་དང་བྲལ། །དེ་ཡང་འདུས་པའི་སྙིང་པོ་ཉོན། །སངས་རྒྱས་དགོངས་པ་ཐམས་ཅད་ནི། །ད་ལྟའི་དུས་འདིར་དོན་གོ་བས། །ཕྱི་མར་དགེ་བའི་སྟེགས་མི་དགོས། །དེ་ཕྱིར་དགོངས་པའི་འདུ་ཤེས་མེད། །ཉམ་ང་ཡིད་གཉིས་རྟག་བྲལ་བས། །རུང་དང་མི་རུང་ཐ་སྙད་བྲལ། །དེ་ཕྱིར་ཀུན་བཟང་ཐུགས་དང་མཉམ། །དེ་ཡང་འདུས་པའི་སྙིང་པོ་ཉོན། ཁུད་ལུང་མན་ངག་ལྟ་སྒོམ་དེ། །རིག་མེད་འབྱུང་བ་རྣམ་ལྔ་ཡང་། །སྤྲེ་འདྲེའི་ལུང་གིས་ལོག་བསྟན་པས། 
།རང་ལུབྲུལ་སེམས་ཀྱི་རྩོལ་བ་ཡིས། །སྤང་སྦྱང་བསྒྱུར་འཇིག་ལ་སོགས་པ། །ཐབས་མང་དཀའ་བ་སྣ་ཚོགས་ཀྱིས། །གཉེན་པོ་བསྐྱེད་དང་རྫོགས་པ་ཡིས། །ལྷག་པར་ཏིང་འཛིན་ཅི་བསྒོམས་ཀྱང་། །ཡུལ་དང་འབྲེལ་བ་མ་ཆོད་ཕྱིར། །རྟགས་དང་ཉམས་ནི་ཅི་བྱུང་ཡང་། །བེམ་རིག་ཤན་འདི་མ་ཕྱེད་ན། །ཉམས་མྱོང་བཟང་ཡང་འཁྲུལ་པ་ཡིན། །དེ་ཕྱིར་ཡུལ་སེམས་གཅིག་ཟེར་པ། །དེ་ལྟར་མཁས་ཀྱང་སངས་མི་རྒྱ། །དེ་ཡང་འདུས་པའི་སྙིང་པོ་ཉོན། །དེ་དག་གཞི་དེ་རྟོགས་པ་དང་། །མ་རྟོགས་རྒྱུད་པ་མ་ཆོད་ཀྱང་། །འཁྲུལ་དང་མ་འཁྲུལ་ཕྱེ་བ་ལས། །དོན་ལ་རྒྱུད་ལུང་ཆོས་མི་དགོས། །སངས་རྒྱས་ཐམས་ཅད་ཀྱི་དགོངས་པ་ཆོས་སྐུ་གཅིག་ཏུ་འདུས་པར་བཀའ་བགྲོས་པའི་དོན། རིན་པོ་ཆེ་ཡོན་ཏན་ཀུན་འབྱུང་གི་རྒྱུད་ལས། མ་བསྒོམས་གོལ་ས་མེད་པར་བསྟན་པའི་ལེའུ་སྟེ་ཞེ་དགུ་པའོ།། །།དེ་ནས་འདུས་པའི་ཚོགས་རྣམས་ལ། །གནས་ལུགས་ཉམས་ནི་བཀའ་སྩལ་པ། །ཆོས་རྣམས་ཀུན་གྱི་རྩ་བ་ནི། །རང་བྱུང་ཡེ་ཤེས་རྟོགས་པའི་དོན། །ད་ལྟ་ཉིད་དུ་ཉམས་སུ་མྱོང་། །བདེ་ལྡན་སངས་རྒྱས་ཀུན་དང་མཉམ། །དེ་ཡང་རྡོ་རྗེ་སེམས་དཔའ་ཉོན། །ཡེ་ནས་གནས་པར་དོན་གོ་བས། །སྒྲིབ་སྦྱོང་ཚོགས་བསགས་བྱ་མི་དགོས། །རང་བཞིན་གཞི་ཡི་གནས་ལུགས་ལ། །བྱར་མེད་བསྒྲུབ་མེད་དོན་ཤེས་པས། །བསྙེན་བསྒྲུབ་ཆོས་ལ་རྩོལ་མི་དགོས། 
།གཞན་ནས་མི་འབྱུང་རང་༄༅། །རིག་པས། །མ་རིག་མུན་པ་གདོད་ནས་དག །རང་རིག་ཤེས་པ་གཝ་མ་འདི། །རྒྱུ་དང་རྐྱེན་ལས་མ་བསྐྱེད་ཕྱིར། །འདུས་བྱས་ཆོས་ལ་རག་མ་ལུས། །ངེས་ལུང་བཀའ་ཡི་དགོངས་པ་འདིས། །མ་ནོར་མ་བཅོས་དོན་གོའི་ཕྱིར། །ཚུལ་འཆོས་སྤྱོད་པ་བྱ་མི་དགོས། །དེ་ཡང་འདུས་པའི་སྙིང་པོ་ཉོན། །ཡེ་ནས་གནས་པའི་གཞི་ཤེས་པས། །ཇི་བཞིན་དོན་ལ་རང་གསལ་བས། །སྣང་བའི་སྒྲོན་མ་འདེགས་མི་དགོས། །ནམ་མཁའདང་ནི་དུས་མཉམ་ཕྱིར། །མ་སྐྱེས་མི་ནུབ་རང་འབྱུང་ཕྱིར། །གཞན་ནས་བཙལ་དུ་རྡུལ་ཙམ་མེད། །དེ་ཡང་འདུས་པའི་སྙིང་པོ་ཉོན། །ཡེ་ནས་གནས་པའི་གཞི་ཤེས་པས། །ཀུན་ཁྱབ་ཡེ་ནས་ཆོས་སྐུ་ལ། །འཕོ་འཀྱུར་བྱ་བ་རྡུལ་ཙམ་མེད། །དེ་ཕྱིར་གཞི་ངེས་ཆོས་སྐུ་ལ། །ཚིག་གི་ཐ་སྙད་བསླབ་མི་དགོས། །བལྟ་རུ་མེད་པའི་རིག་པ་ལ། །མདོག་དབྱིབས་སུ་ནི་མཐོང་བ་མེད། །གལ་ཏེ་ཡོད་ན་འཁྲུལ་པ་ཡིན། །བསམ་དུ་མེད་པའི་ཆོས་ཉིད་ལ། །རྟོག་དབྱོད་བྱེད་ན་མ་རིག་སེམས། །བསྟན་དུ་ཡོད་ན་མཚོན་པ་དཀའ། །རྟག་ཆད་ཡེ་ནས་མེད་པ་ལ། །མཐའ་རུ་ལྟུང་བ་ཡོད་མི་སྲིད། །དེ་ཕྱིར་སྤྲོས་བྲལ་མཐའ་དབུས་མེད། །དེ་ཡང་འདུས་པའི་སྙིང་པོ་ཉོན། །ཡང་དག་མ་ནོར་དགོངས་པ་ནི། །ཞེ་ལ་འདོད་པ་ཁར་མི་ཐོན། །རང་གི་ཉམས་ལ་གསལ་བ་ལས། །ཚིག་གི་མཚོན་དུ་སྨྲར་མི་ཤེས། །དེ་ཕྱིར་བརྗོད་དུ་མེད་ཅེས་བྱ། 
།སུས་ཀྱང་མ་བྱས་མ་བཅོས་པར། །ཕྱོགས་མེད་པ་ལ་ཆོས་སྐུ་གསལ། །བྱེང་རྨུགས་བྱ་བའི་མིང་ཡང་མེད། །དངོས་པོ་མེད་པའི་གསལ་དོན་གྱིས། །བཏང་སྙོམས་ལྟེང་པོའི་མུན་པ་མེད། །འཇིག་རྟེན་ཆོས་ཀྱིས་ཡེངས་པ་མེད། །ཆོས་ཉིད་དོན་ལ་མ་ཡེངས་མཆོག །དེ་ཕྱིར་དོན་གྱི་གདེང་ལྡན་དགོས། །དེ་ཡང་འདུས་པའི་སྙིང་པོ་ཉོན། །གང་གི་མནོ་བསམ་མ་བཏང་བར། །དེ་ཉིད་ཆོས་ཉིད་ཡིན་ཤེས་ན། །གོལ་སྒྲིབ་སྡུག་བསྔལ་འབྱུང་མི་སྲིད། །ཆེ་ཆུང་གཉེན་པོ་བསྒོམ་མི་དགོས། །ད་ལྟའི་ཤེས་པ་འདི་ཉིད་ལས། །དོན་གྱི་གནས་ལུགས་གཅིག་ཤེས་ན། ཁུད་དག་རང་བྱུང་ཆོས་ཀྱི་སྐུ། །ཐ་མ་རང་རིག་དུས་དེར་སངས། །ཐམས་ཅད་མཁྱེན་པའི་ཡེ་ཤེས་རྒྱས། །སངས་རྒྱས་ཐམས་ཅད་ཀྱི་དགོངས་པ་ཆོས་སྐུ་གཅིག་ཏུ་འདུས་པར་བཀའ་བགྲོས་པའི་དོན། རིན་པོ་ཆེ་ཡོན་ཏན་ཀུན་འབྱུང་གི་རྒྱུད་ལས། གནས་ལུགས་དོན་གྱི་ཉམས་མྱོང་བསྟན་པའི་ལེའུ་སྟེ་ལྔ་བཅུ་པའོ།། །ཀུན་རིག་རྒྱལ་པོས་བཀའ་སྩལ་པ། །དེ་ལྟར་མ་རྟོགས་བློ་དམན་གྱིས། ཁུན་དུ་འབྲལ་མེད་བྱ་བའི་ཕྱིར། །དོན་ཟིན་སྤྱོད་པ་རྐྱེན་ཐུབ་པས། ཁུ་དང་གོལ་ས་གདམས་ངག་དང་། །ཉམས་མྱོང་ལ་བཟླ་བལྟ་བ་སྟེ། །རེ་རེ་ལ་ནི་དྲུག་དྲུག་ཏུ། །ཕྱེ་ལ་བསྟན་གྱི་ཡིད་ཀྱིས་ཉོན། །དེ་ཡང་རྡོ་རྗེ་སེམས་དཔའ་ཉོན། །བདེ་བ་ཡེ་ཤེས་རྣམ་གསུམ་གྱིས། །ནང་གི་བདེ་བ་རྐྱེན་ཐུབ་པས། 
།བལྟ་མེད་ཞི་གནས་འགོག་པ་༄༅། །ལ། །བདག་མེད་མི་གཡོ་རྣམ་པ་གསུམ། །རང་ཡན་ལྷག་མཐོང་མི་བརྗེད་བཟུང་། །མཐའ་བྲལ་ཤེས་གསལ་གདེང་གིས་ཟིན། །བདག་ཉིད་དོན་ལ་མེད་པར་ཤེས། །དེ་ཉིད་བདེ་གསལ་ཡེ་ཤེས་སྐུ། །ད་ཡང་འདུས་པའི་སྙིང་པོ་ཉོན། །འདུ་འཛི་ལོངས་སྤྱོད་འཕེལ་བ་ཡིས། །ཡོ་བྱད་རྣམ་གསུམ་ལྡན་པ་དེ། །འདོད་ཡོན་ལྔ་ལ་རང་རྒྱུད་ཞེན། །གང་འཁྲུལ་མ་མཐོང་དོན་ཤེས་པས། །གང་ཡང་མྱོང་བར་རིག་པས་ཤེས། །བདག་གཞན་གཞི་ལ་མ་གྲུབ་པས། །བདེ་བ་ལོངས་སྤྱོད་ཆོས་ཉིད་རྒྱན། །དེ་ཡང་འདུས་པའི་སྙིང་པོ་ཉོན། །ཕོ་མོ་བདེ་བའི་རྐྱེན་ཐུབ་པ། །འགྲོ་བ་བཟང་པོར་ཡིད་ཆགས་པས། །ཐབས་དང་རང་རྒྱུད་ཆགས་སྤྱོད་གོལ། །སྔ་ཕྱི་མ་སོང་དོན་ཟིན་པའི། །དེ་ཚེ་བདེ་བ་མཐར་མ་ལྟུང་། །ཕོ་མོ་གཞི་ལ་གྲུབ་པ་མེད། །ལུས་བདེ་ལོངས་སྤྱོད་རིག་པའི་སྐུ། །དེ་ཡང་འདུས་པའི་སྙིང་པོ་ཉོན། །དེ་དག་བདེ་བ་རྣམ་གསུམ་ཡང་། །ཞེན་མེད་དོན་ཟིན་དངོས་སྤྱོད་ཀྱང་། །གནས་སྐབས་འབྲེལ་ཡོད་མཐར་ཐུག་མེད། །དེ་ཕྱིར་གདེང་ཟིན་རྣམས་ཀྱིས་སྤྱོད། །སངས་རྒྱས་ཐམས་ཅད་ཀྱི་དགོངས་པ་ཆོས་སྐུ་གཅིག་ཏུ་འདུས་པར་བཀའ་བགྲོས་པའི་དོན། རིན་པོ་ཆེ་ཡོན་ཏན་ཀུན་འབྱུང་གི་རྒྱུད་ལས། བདེ་བ་ཡེ་ཤེས་སུ་རྐྱེན་ཐུབ་པར་བསྟན་པའི་ལེའུ་སྟེ་ང་གཅིག་པའོ།། །།ཀུན་རིག་རྒྱལ་པོས་བཀའ་སྩལ་པ། །ཕྱི་ཡི་ལུས་ཀྱི་སྡུག་བསྔལ་གྱི། 
།ནད་ནི་བཞི་བརྒྱ་རྩ་གཅིག་ལས། །ཡེ་འདྲོག་ཁོད་པ་རྣམ་གསུམ་ཡིན། །གང་ན་ལྷག་མཐོང་དོན་གྱིས་ཟིན། །དེ་ཚེ་མཐའ་བྲལ་ཆོས་སྐུར་མྱོང་། །ལུས་དང་ན་ཚ་གཞི་ལ་མེད། །སྡུག་བསྔལ་དེ་ཉིད་སྤྲུལ་སྐུར་ཤར། །དེ་ཡང་འདུས་པའི་སྙིང་པོ་ཉོན། །སེམས་ཀྱི་སྡུག་བསྔལ་རྐྱེན་ཐུབ་པས། །ཆགས་སྡང་རྣམ་གཉིས་ཡིན་པའི་ཕྱིར། །བྱམས་སྡང་གཞི་ལ་དམ་པར་ཞེན། །མི་གཞིག་མི་བསམ་དྲན་པས་ཟིན། །གང་ལ་ཞེན་འཛིན་བདེ་ཟིན་ཉམས། །དེ་ཉིད་བསམ་པ་གཞི་ལ་མེད། །དེ་ཚེ་སྡུག་བསྔལ་བདེ་བར་ཤར། །དེ་ཡང་འདུས་པའི་སྙང་པོ་ཉོན། །ཕྱི་ཡི་སྡུག་བསྔལ་རྣམ་བཞི་ཡང་། །མ་རིག་རྐྱེན་བཞིས་བསྐྱེད་པའི་རྒྱུ། །ཉོན་མོངས་བག་ཆགས་བསགས་པས་གོལ། །སྔ་ཕྱི་མེད་ཤེས་གདམས་ངག་གིས། །ཆོས་ཉིད་གཞི་ལྡན་ཉམས་སུ་མྱོང་། །གཞ་ལ་སྔ་ཕྱི་དོན་ལ་མེད། །དེ་ཕྱིར་འབྲས་བུ་ཆོས་ཀྱི་སྐུ། །དེ་ཡང་འདུས་པའི་སྙིང་པོ་ཉོན། །སྡུག་བསྔལ་ཉིད་དང་བདེ་བའི་ཀློང་། །དོན་ལ་ཡེ་ཤེས་འབྲལ་བ་མེད། །ད་ལྟའི་རིག་པ་འདི་ཉིད་ཡིན། །དེ་ཕྱིར་སྡུག་བསྔལ་བདེ་བའི་ངང་། །དེ་ལ་ཞེན་མེད་ཡེ་ཤེས་སྐུ། །སངས་རྒྱས་ཐམས་ཅད་ཀྱི་དགོངས་པ་ཆོས་སྐུ་གཅིག་ཏུ་འདུས་པར་བཀའ་བགྲོས་པའི་དོན། རིན་པོ་ཆེ་ཡོན་ཏན་ཀུན་འབྱུང་གི་རྒྱུད་ལས། སྡུག་བསྔལ་ཞི་བྱེད་ཆོས་སྐུར་རྐྱེན་ཐུབ་པར་བསྟན་པའི་ལེའུ་སྟེ་ང་གཉིས་པའོ།། །།དེ་ཡང་འདུས་པའི་སྙིང་པོ་ཉོན། 
།བཏང་༄༅། །སྙོམས་ཤེས་ཤིང་རྐྱེན་ཐུབ་པ། །ལེ་ལོ་སྙོམས་ལས་ལུང་མ་བསྟན། །བཏང་སྙོམས་མུན་པས་རང་རིག་བསྒྲིབས། ཁྲན་ཕྱེད་ངོས་ཟིན་ཡིད་ཆེས་ལ། །རང་རིག་འབྲེལ་མེད་ཉམས་དང་ལྡན། །མ་རིག་མེད་ཕྱིར་བཏང་སྙོམས་མེད། །ལྷག་མཐོང་འབྲས་བུ་བདེ་བ་མཐོང་། །དེ་ཡང་འདུས་པའི་སྙིང་པོ་ཉོན། །ཀུན་གཞི་ལུང་མ་བསྟན་པ་ཡིས། །བསྒྲིབས་པ་ལུང་མ་བསྟན་པའི་ཕྱིར། །དང་པོ་ཡིད་ཙམ་བསྒྲིབས་པ་ཡིས། །མ་རིག་རྒྱུ་ལས་ལུས་བསྐྱེད་པས། །བརྒྱལ་དང་མངལ་དུ་ཆགས་ཙམ་ན། །བརྗེད་དང་མ་དྲན་ཧད་དེ་བ། །དྲན་མེད་དྲུག་གིས་ལུང་མ་བསྟན། །དྲན་མེད་ལུང་ལས་མ་གཡོས་པའི། །ངེས་དོན་གདམས་ངག་སྔོན་བསྟན་ནས། །ལུང་མ་བསྟན་པར་རང་སྟོང་ནས། །གཞི་ཉིད་དོན་ཕྲད་ཆོས་ཀྱི་སྐུ། །སངས་རྒྱས་ཐམས་ཅད་ཀྱི་དགོངས་པ་ཆོས་སྐུ་གཅིག་ཏུ་འདུས་པར་བཀའ་བགྲོས་པའི་དོན། རིན་པོ་ཆེ་ཡོན་ཏན་ཀུན་འབྱུང་གི་རྒྱུད་ལས། བཏང་སྙོམས་ལྷག་མཐོང་རིག་པ་རྐྱེན་ཐུབ་པར་བསྟན་པའི་ལེའུ་སྟེ་ང་གསུམ་པའོ།། །།དེ་ནས་འདུས་པའི་ཚོགས་རྣམས་ལ། ཀུན་རིག་སྟོན་པས་བཀའ་སྩལ་པ། །གཉིད་ཀྱི་རྣམ་གྲངས་དབྱེ་བ་ནི། །དགེ་སྡིག་ལུང་མ་བསྟན་པའི་གཉིད། །བག་ཆགས་བཟང་ངན་གཉིས་ལས་བྱུང་། །དང་པོ་ལུང་མ་བསྟན་པའི་གཉིད། །རྨི་ལམ་མེད་པའི་ལམ་མེད་པ། །དེ་ལ་དགེ་སྡིག་རྨི་ལམ་བྱུང་། 
།བག་ཆགས་མཚམས་སྦྱོར་ལྷས་བསྟན་པ། །འཁྲུལ་པ་བཟང་ངན་དམ་པར་འཛིན། །དེ་ཕྱིར་མ་རིག་རྨོངས་པར་གོལ། །དེ་ཡང་འདུས་པའི་སྙིང་པོ་ཉོན། །གཉིད་ལོག་ཚོགས་དྲུག་བག་ལ་ཉལ། །བུམ་ནང་སྦྲང་བུ་བརྒྱལ་བ་བཞིན། །རང་དབང་མེད་པར་སེམས་སྡུད་པ། །གཏི་མུག་མུན་པར་ཆོས་སྐུ་དབྱིངས། །དེ་མ་བསལ་བར་སངས་མི་རྒྱ། །དེ་ཕྱིར་ངེས་པའི་ལུང་འདི་ལ། །ཡིད་ཆེས་རིག་པའི་ཀློང་དུ་ཤོག །དེར་བཞག་ས་ལེར་དྲན་མི་རྒྱུ། །ཆོས་ཉིད་གནས་ལུགས་དེ་ཡིན་པས། །གཉིད་ནི་ཆོས་སྐུའི་ཀློང་དུ་ཐིམ། །བག་ཉལ་གཞི་གནས་རིག་མ་རིག །རྨི་ལམ་རྣམ་གསུམ་གང་བྱུང་ཡང་། །གཞན་གྱི་བར་ནི་མ་ཆོད་པར། །སད་དུས་གདམས་ངག་འདི་དྲན་པས། །གཉིད་དེ་ཆོས་སྐུར་རང་ཤེས་ཕྱིར། །དོན་ཙམ་ཉིད་ན་ཉམས་སུ་མྱོང་། །དེ་ལ་རྨི་ལམ་གྲུབ་པ་མེད། །འབྲས་བུ་མི་རྟོག་ཆོས་སྐུར་ཤར། །དེ་ཡང་རྡོ་རྗེ་སེམས་དཔའ་ཉོན། །དང་པོ་རང་བཞིན་ལུས་གཞི་ཡིས། །ཀུན་གཞི་ལུང་མ་བསྟན་དུས་ན། །མངལ་གྱིས་བསྒྲིབས་གཡོག་ལུས་འདིས་ནི། །རྐྱེན་བྱས་གཉིད་དུ་སོང་བའི་ཚེ། །རང་ཉིད་མལ་ལ་གཉིད་དེ་ནི། །ལུང་ལྡན་གདམས་ངག་སྔོན་ཕོག་པས། །འཁོར་འདས་མ་རིག་གཞི་དེ་ཉིད། །མི་དྲན་གཉིད་དེ་ཆོས་སྐུར་དྲན། །རིན་ཆེན་ག་འུར་བཅུག་པ་བཞིན། །བྱིང་ཡང་སད་དུས་གདམས་ངག་གིས། །རྨི་ལམ་གང་ཡང་མི་བསམ་པར། །དྲན་དུ་མི་གཞུག་རྗེས་མི་བཅད། 
།གདམས་ངག་༄༅། །དྲན་པས་བག་ཉལ་མེད། །དེ་ཤེས་རང་བྱུང་ཀློང་ཐིམ་ཡིན། །དེ་ཡང་འདུས་པའི་སྙིང་པོ་ཉོན། །རྨི་ལམ་བཟང་ངན་སྤྲིན་བཞིན་དུ། །ཆོས་ཉིད་སྟོང་པའི་ངང་དུ་སངས། །བརྗེད་དྲན་ནོར་ནི་རྙེད་པ་འདྲ། །དེ་ཡང་འདུས་པའི་སྙིང་པོ་ཉོན། །མ་ཡི་མངལ་དུ་གནས་དུས་ན། །འཆི་ཀར་དྲན་པ་མུན་སོང་དང་། །བརྒྱལ་དང་མ་དྲན་བརྗེད་པའི་དུས། །གདམས་ངག་དྲན་པ་མེད་ཀྱང་ནི། །གཞན་གྱི་བར་ནི་མ་ཆོད་པར། །དེ་ཚེ་དྲན་རྙེད་ལྷག་མཐོང་ཤར། །དེ་ལྟར་ཉམས་སུ་མྱོང་བའི་ཕྱིར། །བར་དོར་མངོན་སངས་རྒྱས་པར་ངེས། །སངས་རྒྱས་ཐམས་ཅད་ཀྱི་དགོངས་པ་ཆོས་སྐུ་གཅིག་ཏུ་འདུས་པར་བཀའ་བགྲོས་པའི་དོན། རིན་པོ་ཆེ་ཡོན་ཏན་ཀུན་འབྱུང་གི་རྒྱུད་ལས། གཉིད་ཡེ་ཤེས་ཀློང་ཐིམ་དུ་བསྟན་པའི་ལེའུ་སྟེ་ང་བཞི་པའོ།། །།ཀུན་རིག་སྟོན་པས་ཡང་གསུངས་པ། །གཏི་མུག་རང་གྲོལ་རྐྱེན་ཐུབ་པས། །མ་རིག་ཤེས་བཞིན་ལུང་མ་བསྟན། །གང་ཡང་མི་སེམས་གཏི་མུག་སེམས། །ལུང་ལྡན་སྒྲོན་མའི་དོན་བསྟན་པས། །རང་རིག་ཆོས་སྐུ་ཡིད་ལ་ཤར། །གཞི་དང་ཕྲད་པས་མུན་པ་བརླག །འབྲས་བུ་ཆོས་སྐུ་ཐམས་ཅད་མཁྱེན། །དེ་ཡང་རྡོ་རྗེ་སེམས་དཔའ་ཉོན། །ཞེ་སྡང་རང་གྲོལ་རྐྱེན་ཐུབ་པས། །ཡུལ་ངན་ཁ་དོག་སྨྲ་བ་ལ། །ཞེ་སྡང་སེམས་འཁྲུགས་བཟོད་པ་ཉམས། །མི་བསམ་ཡུལ་གྱི་རྗེས་མི་བཅད། །དེ་དུས་རྟག་ཆད་མཐའ་བྲལ་ཉམས། 
།རང་གཞན་གཞི་ལ་གྲུབ་པ་མེད། །འབྲས་བུ་རང་རིག་སྤྲུལ་པར་ཤར། །དེ་ཡང་འདུས་པའི་སྙིང་པོ་ཉོན། །ང་རྒྱལ་རེད་བྱེད་རྐྱེན་ཐུབ་པས། །གཞན་དག་ལྡེམ་པོས་སྨྲ་བ་ལ། །ང་བདེན་རྨོངས་པ་ཆེད་དུ་བྱེད། །གང་ཡང་དོན་མེད་དོན་དྲན་པས། །དེ་ཉིད་རིག་པའི་ཤེས་པ་ཉམས། །ཚིག་གི་ཆེ་ཆུང་གཞི་ལ་མེད། །དོན་ལྡན་ང་རྒྱལ་ཆོས་སྐུར་འཆར། །དེ་ཡང་འདུས་པའི་སྙིང་པོ་ཉོན། །ཕྲག་དོག་རང་གྲོལ་རྐྱེན་ཐུབ་པས། །གཞན་གྱི་ཕུན་སུམ་ཚོགས་པ་ལ། །གཡོ་སྒྱུའི་ཐབས་ཀྱིས་གཞན་ལ་སྨོན། །བདག་གཞན་མེད་ཤེས་ཆོས་ཀྱི་སྐུ། །ཕྲག་དོག་ཡེ་ཤེས་ཉམས་སུ་མྱོང་། །དེ་ཙམ་ཉིད་ན་བདག་གཞན་མེད། །གཡོ་སྒྱུའི་དོན་ཤེས་ལོངས་སྦྱོད་རྒྱན། །དེ་ཡང་འདུས་པའི་སྙིང་པོ་ཉོན། །དངོས་པོར་མ་ཞབྲུལ་རང་ལུགས་ལ། །རྐྱེན་གྱི་ཉོན་མོངས་གང་སྐྱེས་ཀྱང་། །དེ་དུས་ཆོས་སྐུ་ཉམས་སུ་མྱོང་། །དེ་ཚེ་ཡུལ་དང་འབྲེལ་པ་མེད། །དེ་ཕྱིར་རྐྱེན་ཐུབ་བསྒོམ་མ་དགོས། །སངས་རྒྱས་ཐམས་ཅད་ཀྱི་དགོངས་པ་ཆོས་སྐུ་གཅིག་ཏུ་འདུས་པར་བཀའ་བགྲོས་པའི་དོན། རིན་པོ་ཆེ་ཡོན་ཏན་ཀུན་འབྱུང་གི་རྒྱུད་ལས། དུག་ལྔ་རང་གྲོལ་དུ་བསྟན་པའི་ལེའུ་སྟེ་ང་ལྔ་པའོ།། །།དེ་ནས་འདུས་པའི་ཚོགས་རྣམས་ལ། །ཀུན་རིག་སྟོན་པས་ཡང་གསུངས་པ། །རིག་འཛིན་སེམས་དཔའ་སྤྲུལ་པའི་སྐུ། །སངས་རྒྱས་དགོངས་པ་ངེས་པའི་དོན། །ཐུགས་ནས་སྙན་དུ་བརྒྱུད་པ་ཡི། 
།སྣོད་ལྡན་གདམས་ངག་སྔོན་༄༅། །བསྟན་ནས། །ཏིང་འཛིན་བརྟན་པར་མ་གྱུར་ཀྱང་། །སྔ་ཕྱི་མི་རྟོག་ཙམ་བསྒོམ་ལ། །ཚེ་འཕོས་མི་ལུས་གཅིག་ཐོབ་ནས། །འཁོར་བར་མི་ལྡོག་བདེན་པ་མཐོང་། །དེ་བས་མི་གཡོ་གཏན་གོམས་ན། །ལུས་ཀྱི་འབྱུང་བ་ཞིག་པའི་དུས། །ལྷ་ཡི་རིག་འཛིན་མངོན་ཐོབ་ནས། །དུས་དེ་ཉིད་དུ་མངོན་སངས་རྒྱས། །དེ་ཡང་འདུས་པའི་སྙིང་པོ་ཉོན། །ཐིག་ལེ་ཉག་གཅིག་མངོན་རྟོགས་པའི། །རྣམ་སྨིན་ལུས་དང་མ་བྲལ་བར། །ཐོག་མ་མེད་པར་སངས་རྒྱས་ཚེ། །སྐད་ཅིག་ཙམ་ལ་མ་རིག་སངས། །ལུས་མེད་རིག་པ་ཡེ་ཤེས་རྒྱས། །རང་བྱུང་ཐུགས་ལ་སྐྱེ་ཤི་མེད། །ཐམས་ཅད་མཁྱེན་པའི་ཡེ་ཤེས་ལྡན། །ནམ་མཁའ་ཉི་མའི་སྙིང་པོ་འདྲ། །དེ་ཡང་འདུས་པའི་སྙིང་པོ་ཉོན། །ཡེ་ནས་དག་པའི་གཞི་ཉིད་ནི། །ཆོས་སྐུར་ངོ་སྤྲོད་དོན་ཤེས་ན། །ཆོས་སྐུ་གཟུགས་སྐུ་རྣམ་པ་གཉིས། །སོ་སོར་སྣང་བ་མ་ཡིན་ཏེ། །ཆོས་ཀྱི་སྐུ་ལས་གཟུགས་སྐུ་འཆར། །དཔེར་ན་སྣུམ་དང་མར་བཞིན་ནོ། །རིན་ཆེན་ལུས་ནང་ཆོས་སྐུ་ལ། །སྣང་བ་གཟུགས་མེད་ལོངས་སྤྱོད་སྐུ། །སྣང་དག་ས་བཅུའི་སེམས་དཔས་མཐོང་། །ལས་དག་ལྷ་མི་ཀུན་སྣང་ལ། །གཟུགས་ཅན་ཐུབ་དྲུག་སྤྲུལ་སྐུར་མཐོང་། །གཅིག་ལ་གཅིག་ཚང་ཡེ་ནས་ཡོད། །གསེར་དང་སེར་པོ་ཇི་བཞིན་ནོ། །དེ་ཡང་རྡོ་རྗེ་སེམས་དཔའ་ཉོན། །ཡེ་ཤེས་ལུས་ཅན་སངས་རྒྱས་ལ། །སེམས་ཅན་མེད་ཕྱིར་དོར་མི་དགོས། 
།རང་ལ་ཡོདཔ་ངོཤེས་ཕྱིར། །ཆེད་དུ་རྩོལ་བས་བསྒྲུབ་མི་དགོས། །ད་ཡང་འདུས་པའི་སྙིང་པོ་ཉོན། །རང་བྱུང་རིག་པ་ཆོས་སྐུ་ལ། །དུས་གསུམ་འཁྲུལ་དང་འཕོ་འགྱུར་མེད། །སྟོང་གསུམ་ཞིག་ཀྱང་ཉམ་མི་ང་། །དངོས་མེད་རང་བྱུང་རིག་པའི་སྐུ། །ཡེ་ཤེས་གཟུགས་ཅན་ཁ་མིག་ཅན། །དེ་ཡི་གཟུགས་བརྙན་གཟུགས་སྐུ་འབྱུང་། །མ་བཙལ་རང་བྱུང་ཆོས་ཀྱི་སྐུ། །ཐབས་ལ་མི་བརྟེན་ཡོན་ཏན་རྫོགས། །སངས་རྒྱས་ཐམས་ཅད་ཀྱི་དགོངས་པ་ཆོས་སྐུ་གཅིག་ཏུ་འདུས་པར་བཀའ་བགྲོས་པའི་དོན། རིན་པོ་ཆེ་ཡོན་ཏན་ཀུན་འབྱུང་གི་རྒྱུད་ལས། སྲིད་པ་བར་དོ་ལ་སྐྱེ་བ་ཕྱིས་མི་ལེན་པར་སངས་རྒྱས་པར་བསྟན་པའི་ལེའུ་སྟེ་ང་དྲུག་པའོ།། །།དེ་ནས་ཀུན་རིག་སྟོན་པ་ལ། །ལྷ་དབང་བརྒྱ་བྱིན་དོན་ཞུས་པ། །དོན་ཉིད་རྟོགས་པའི་རྣལ་འབྱོར་པས། །ངེས་དོན་མཐར་ཕྱིན་བཀའ་སྩལ་པ། །རྩོལ་སྤྱོད་རྟག་ཏུ་དགོས་མི་དགོས། །ཞུས་པའི་དོན་ལ་བཀའ་སྩལ་པ། །ཆོས་སྐུ་གདོད་ནས་དག་པ་ལ། །ཆོས་སྤྱོད་བཅུ་ཡིས་སངས་མི་རྒྱ། །མ་བཙལ་ལྷུན་གྱིས་གྲུབ་པ་ལ། །ཡོན་ཏན་བཅུ་ཡིས་བསྒྲུབ་ཏུ་མེད། ཀུན་བཟང་ཆོས་བས་ང་སྔའི་ཕྱིར། །མདོ་རྒྱུད་ཀུན་གྱི་ཕྱི་མོར་བཤད། །ཐོས་པས་ཤེས་རབ་བསྐྱེད་དུ་མེད། །སངས་རྒྱས་སེམས་ལས་མ་བྱུང་ཕྱིར། ཁུད་ལུང་མན་ངག་གྲོགས་མི་དགོས། ཀུན་གྱི་གཞི་ཉིད་ང་ཉིད་ཡིན། །ང་ལ་དང་པོ་རྒྱུ་མེད་པས། 
།ཐ་མ་རྐྱེན་གྱིས་གཞིག་ཏུ་༄༅། །མེད། །ང་ལ་བསྒྲུབ་པའི་ཐབས་མེད་པས། །དངོས་གྲུབ་གཞན་ནས་རེ་བ་མེད། །ང་ལ་བསྟན་པའི་ཚིག་མེད་པས། །རྟོག་པའི་སྨྲ་བསམ་ཡུལ་ལས་འདས། །ང་ལ་གོང་ན་རྗེ་མེད་པས། །ཡེ་ཤེས་ཀུན་ལས་ཁྱད་པར་འཕགས། །ང་ལ་འོག་ན་འབངས་མེད་ཕྱིར། །སྙིང་རྗེ་ཆེན་པོ་སྤྱིར་མི་མཛད། །ང་ཉིད་ཡེ་ཤེས་རང་བཞིན་ལ། །ཐབས་ཀྱི་ངོ་བོ་དབྱིངས་ན་གསལ། །ཉི་མའི་སྙིང་པོ་རང་ཤར་བས། །འབྱུང་བ་ལྔ་ལ་ཁྱབ་པ་བཞིན། །ཆོས་སྐུ་རིག་པ་དངོས་མེད་ལ། །བཙལ་བ་མེད་པར་ཡེ་གནས་ཕྱིར། །ནམ་མཁའ་ལྟ་བུར་རང་གསལ་བས། །བག་ཆགས་སྐྱོན་གྱིས་བསྒྱུར་དུ་མེད། །རིན་ཆེན་ལྟ་བུའི་ཡོན་ཏན་ལ། །ཆོས་སྐུའི་གཟུགས་བརྙན་གཟུགས་སྐུ་འབྱུང་། །ཕྱི་ནང་མེད་པར་ཡེ་ཤེས་སྐུ། །སངས་རྒྱས་ཐམས་ཅད་ཀྱི་དགོངས་པ་ཆོས་སྐུ་གཅིག་ཏུ་འདུས་པར་བཀའ་བགྲོས་པའི་དོན། རིན་པོ་ཆེ་ཡོན་ཏན་ཀུན་འབྱུང་གི་རྒྱུད་ལས། ལྷ་དབང་གི་ཐེ་ཚོམ་གྱི་གེགས་བསལ་བའི་ལེའུ་སྟེ་ང་བདུན་པའོ།། །།དེ་ནས་འདུས་པའི་ཚོགས་རྣམས་ལ། །ཀུན་རིག་རྒྱལ་པོས་བཀའ་སྩལ་པ། །ལུང་ལྡན་ངེས་པའི་རྒྱུད་ཆེན་འདི། །དད་ལྡན་ཀུན་ལ་འདི་ཡོད་ན། །རྣམ་སྨིན་ལུས་དང་མ་བྲལ་བར། །སངས་རྒྱས་ད་ལྟ་དགོངས་པ་ཉིད། །གཞི་དང་ཤེས་པ་གཅིག་ཏུ་རྟོགས། །འཁྲུལ་པ་མེད་པར་རང་ཡིད་ཆེས། །འདུ་ཤེས་བསྐུམ་དང་རྒྱ་བསྐྱེད་མེད། 
།གང་ལྟར་གནས་པ་ཆོས་སྐུར་ཡོད། །བྱ་དང་མི་བྱའི་རྩོལ་བ་བྲལ། །དེ་དོན་གདེང་ཟིན་རྣལ་འབྱོར་པས། །གང་ལྟར་བྱས་པ་ཐམས་ཅད་ཀུན། །རང་བྱུང་ཆོས་སྐུར་འབྲལ་མེད་ཤེས། །ངེས་དོན་འདི་རྟོགས་རྣལ་འབྱོར་པས། །འཁྲུལ་པ་བྱ་བའི་མིང་ཡང་མེད། །ཐམས་ཅད་རང་བྱུང་ཆོས་སྐུ་ཉིད། །དེ་ཡང་འཁོར་རྣམས་ལེགས་པར་ཉོན། །ལོག་རྟོགས་སྒྱུ་མའི་སེམས་ཅན་དང་། །ཡེ་ཤེས་སྒྱུ་མའི་སངས་རྒྱས་གཉིས། །དྲང་དོན་བསྟན་པས་སེམས་མ་རྟོགས། །སེམས་ཅན་སངས་རྒྱས་བཏགས་པ་ཙམ། །གདག་རྒྱུ་གང་ཡང་གཞི་ལ་མེད། །དྲང་དོན་ཆོས་ཀྱིས་བདག་གཞན་ཕུང་། །ཕན་གནོད་མེད་ཕྱིར་དྲང་དོན་རྫུན། །རྡོ་རྗེ་སེམས་དཔས་དེ་སྐད་གསུངས། །སངས་རྒྱས་ཐམས་ཅད་ཀྱི་དགོངས་པ་ཆོས་སྐུ་གཅིག་ཏུ་འདུས་པར་བཀའ་བགྲོས་པའི་དོན། རིན་པོ་ཆེ་ཡོན་ཏན་ཀུན་འབྱུང་གི་རྒྱུད་ལས། དུས་ད་ལྟ་ཉིད་དུ་རྟོགས་པར་བསྟན་པའི་ལེའུ་སྟེ་ང་བརྒྱད་པའོ།། །།དེ་ཚེ་ལྷའི་བུ་སེམས་ལྷག་གིས། །ཡིད་ཀྱི་ཐེ་ཚོམ་བསལ་བའི་ཕྱིར། །རྡོ་རྗེ་སེམས་ལ་དོན་ཞུས་པ། །གཞི་ལ་འབྱུང་བ་མེད་པས་ན། །སངས་རྒྱས་སེམས་ཅན་མེད་པའི་ཕྱིར། །ཐུགས་རྗེ་རྒྱུན་ཆད་འགྲོ་དོན་མེད། །ཆད་དང་ཁྱད་མེད་མི་འགལ་ལམ། །དེ་སྐད་ཞུས་པའི་དོན་གསན་ནས། །རིག་འཛིན་འཁོར་ལ་བཀའ་སྩལ་པ། །ཡེ་ནས་དག་པའི་གཞི་ཉིད་ལ། །དུས་གསུམ་དག་ཏུ་འགྱུར་མེད་པས། །ཆད་པའི་སྐྱོན་དུ་ཅི་ལ་ཆེ 
ཆོས་སྐུ་༄༅། །སེམས་ཅན་ཀུན་ཁྱབ་པས། །ཐུགས་རྗེའི་རྒྱུན་ནི་ཅི་ལ་འཆད། །ཡོད་ལས་མེད་སོང་མ་ཡིན་པས། །ཆད་པའི་སྐུར་པ་གང་ལ་འདེབས། །དོན་ལ་སངས་རྒྱས་སེམས་ཅན་མེད། །གཞི་ཤེས་འབྲལ་མེད་གཅིག་པུས་ཆོག །དེ་ཡང་འདུས་པའི་སྙིང་པོ་ཉོན། །མ་རིག་རྨོངས་པའི་ལོག་ལྟ་ཅན། །འདུས་མ་བྱས་པའི་ཆོས་ཉིད་ལ། །འབྱུང་གཞི་ཐབས་ཀྱིས་ཚང་གོས་ཟེར། །རང་ཡིད་ཁྲ་བོར་ཡོད་པ་ལ། །རང་རིག་ཡིན་འདོད་རྨོངས་པ་ཀུན། །འབྱུང་བ་དངས་སྙིགས་གཞིར་ཕྱེ་ན། །འདུས་བྱས་འབྱུང་བའི་ཁ་དོག་ལས། །ཡེ་ཤེས་ལྔ་དང་འོད་ལྔར་འདོད། །ཕྱི་ནང་ཕུང་ཁམས་སྐྱེ་མཆེད་ཀུན། །ནན་གྱིས་གཟུགས་སྐུར་བློས་བསྒར་ཀྱང་།། ཡུལ་གྱི་འབྲེལ་པ་མ་ཆོད་ཕྱིར། །སངས་རྒྱས་མི་འབྱུང་ཤིན་ཏུ་གོལ། །རུས་སྦལ་སྤུ་ལ་རྐྱོས་བྱེད་འདྲ། །ཕྱི་སྣོད་མི་འགྱུར་བཅུད་འགྱུར་ཟེར། །གཞི་ལ་འབྱུང་བ་མེད་པའི་ཕྱིར། །ཁ་དོག་ལྔ་དང་འོད་ལྔ་ནི་། །གཞི་མ་ཤེས་ལ་སྣང་བ་ལས། །དོན་ལྡན་ཀུན་ལ་གདོད་ནས་མེད། །ད་ཡང་འདུས་པའི་སྙིང་པོ་ཉན། །གཅིག་ལ་ཡོན་ཏན༷་ཀུན་སྣང་སྟེ། །གང་ཡང་མི་འགལ་ཆོས་སྐུ་ནི། །རང་རང་མཐོང་སྣང་སོ་སོ་ལ།།བཟང་རྟོག་གཟུགས་སྐུ་རྣམ་གཉིས་འབྱུང་། །ངན་རྟོག་འགྲོ་དྲུག་ལུས་སྣང་བ། །གཞི་ལ་གཉེས་ཀ་མེད་ལས་བྱུང་། །བྱུང་ཡང་ཕན་གནད་གཉིས་ཀ་མེད། །དེ་ཕྱིར་འཁོར་འདས་མ་རིག་ཆོས། །དེ་ཡང་འདུས་པའི་སྙང་པོ་ཉོན། 
།འཁོར་གྱི་ས་བཚི་སེམས་དཔའ་ཡིས། །རང་ལ་ཡོད་པ་མ་རྟོགས་པས། །འགྲོ་དོན་ཆེད་དུ་རྩོལ་བ་བྱེད། །ཡེ་ཤེས་སྒྱུ་མའི་སངས་རྒྱས་འདོད། །གླེན་པས་ལྷ་ཁང་བལྟ་བ་བཞིན། །ལྡེམདགོངས་བསྒོམ་དང་སེམས་བསྐྱེད་དང་། །སྐུ་མདོག་འོད་དང་དཔེ་བྱད་དང་། །ཞིང་ཁམས་བརྒྱན་པ་མངོན་དུ་འདོད། །སྒྱུ་མའི་གཟུགས་སྐུ་བཟང་པོར་མཐོང་། །ཆོས་སྐུ་མ་ཤེས་ཡུལ་དུ་བཟུང་། །དེ་ཕྱིར་ཤེས་བྱའི་སྒྲིབ་པས་བསྒྲིབས། །གནས་ལུགས་ཆོས་སྐུའི་སངས་རྒྱས་མིན། །དེ་ཡང་འཁོར་རྣམས་ད་ཉོན་ཅིག །ཡེ་ནས་གནས་པའི་སེམས་ཉིད་དེ། །ཉན་ཐོས་རང་རྒྱལ་རང་དག་འཁོར། ཁྲེས་རབ་དམན་ལ་ཚོགས་བསགས་པས། །མེ་ལོང་གཞི་ལ་རང་བྱད་འཛིན། །དེ་ནི་སྒྲུལ་སྐུར་མཐོང་བའི་ཚེ། །ཆོས་སྐུའི་གཟུགས་བརྙན་མ་ཤེས་ཕྱིར། །ངན་རྟོགས་སྦྱང་ཕྱིར་མོས་གུས་བྱེད། །ཆོས་སྐུར་མ་ཤེས་ཐུབ་དྲུག་མཐོང་། །བག་ཉལ་ཉོན་མོངས་སྒྲིབ་པ་ཡོད། །དེ་ཕྱིར་ཡེ་ཡོད་གཞི་མ་ཤེས། །སྨིག་རྒྱུར་ཆུ་མཐོང་སྙེགས་པ་འདྲ། །དེ་ཡང་འདུས་པའི་སྙིང་པོ་ཉོན། །འགྲོ་དྲུག་སེམས་ཅན་མ་ལུས་ཀུན། །དུག་ལྔ་རང་ལ་སྐྱེས་ཙམ་ན། །ཆོས་སྐུར་མ་ཤེས་གཏི་མུག་པས། །མེད་པའི་ཡུལ་ལཆགས་སྡང་སྐྱེས། །འཁོར་བའི་མཐའ་ལ་ཟད་པ་མེད། །སངས་རྒྱས་ཐམས་ཅད་ཀྱི་དགོངས་པ་ཆོས་སྐུ་གཅིག་ཏུ་འདུས་པར་བཀའ་བགྲོས་པའི་དོན། 
རིན་པོ་ཆེ་ཡོན་ཏན་ཀུན་འབྱུང་གི་རྒྱུད་ལས་ལྷའི་བུའི་སེམས་་་་་་་་༄༅། །ཀྱི་རྟོག་པ་བསལ་བའི་ལེའུ་སྟེ་ང་དགུ་པའོ།། ་དེ་ནས་ཀུན་རིག་རྒྱལ་པོ་ཡིས། །རྒྱུད་བདག་རྡོ་རྗེ་སེམས་དཔའ་ལ། །རང་རིག་རྟོགས་དོན་འདི་སྐད་གསོལ། །ཀུན་བཟང་གདམས་ངག་འདི་ཕོག་པས། །བདག་དོན་རྟོགས་པ་འདི་ལྟར་ཤར། །ཡུལ་དང་སེམས་ནེ་ཅིར་སྣང་ཡང་། །འཁྲུལ་པའི་ཡིད་ཀྱིས་བརྟགས་པ་ལས། །དོན་ལ་མེད་པར་རང་ཡིད་ཆེས། །ལུང་ལྡན་གདམས་ངག་ཟིན་ཙམ་ན། །གང་ཡང་མི་འགལ་ཆོས་སྐུར་ཤེས། །དེ་ཡང་འདུས་པའི་སྙིང་པོ་ཉོན། །ཇི་བཞན་པ་ལ་དོན་གྱིས་ཟན། །མ་བཅོས་པ་ལ་དྲན་པ་གསལ། །ཡིད་ཆེས་དོན་ལ་འགྱུར་བ་མེད། །མ་འགགས་པ་ལ་བཟུང་རྒྱུ་མེད། །འགྲོ་འོང་མེད་པར་རང་སར་གནས། །ཤེས་པ་གསལ་ལ་མནོ་བསམ་བྲལ། །དེ་ཙམ་ཉིད་ན་བསྒོམ་དུ་མེད། །དེ་ཡང་འདུས་པའི་སྙིང་པོ་ཉོན། །ཉི་ཤར་མུན་གྲིབ་མེད་པ་བཞིན། །གནས་ལུགས་གཞི་དང་ཕྲད་པའི་ཚེ། །འཁྲུལ་མེད་ཤེས་པ་ཡུལ་དང་བྲལ། །བསམས་ནས་མེད་པ་མ་ཡིན་ཏེ། །གདོད་ནས་མེད་པ་ཀུན་གྱི་གཞི། །དེ་ཉིད་རྟོགས་པས་ཀུན་བཟང་ཐུགས། །དུས་གསུམ་རྒྱལ་བའི་དགོངས་པ་གཅིག །དེ་ཕྱིར་ཐིག་ལེ་ཉག་གཅིག་ཡིན། །འཕོ་འགྱུར་མེད་པ་ནམ་མཁའ་འདྲ། །དེ་ཡང་འདུས་པའི་སྙིང་པོ་ཉོན། །ཆོས་སྐུ་ཡེ་ཤེས་རྟོགས་ཙམ་ན། །ད་ལྟའི་ཤེས་པ་འདི་ཉིད་ལ། །བཟང་པོར་སོང་བ་མེད་པའི་ཕྱིར། །བསྒོམ་དང་མི་བསྒོམ་ཐ་སྙད་བྲལ། 
།བྱིང་རྒོད་གཉིས་ཀྱང་རང་བྱུང་ཀློང་། །མ་རིག་མེད་པས་ཡེ་ཤེས་ཀློང་། །དེ་ཕྱིར་རང་བྱུང་ཤེས་རབ་གསལ། །བཞག་དང་ལངས་པ་མེད་པའི་ཕྱིར། །བདེ་དང་མི་བདེ་ཐམས་ཅད་ཀུན། །དོན་ལ་རང་རིག་ཆོས་སྐུར་གཅིག །གསལ་དང་མི་གསལ་གང་ཡང་རུང་། །འཛིན་མེད་རང་བྱུང་ཆོས་སྐུ་ལ། །དྲན་དང་མ་དྲན་གང་ཤར་ཡང་། །གང་་་གཉེན་པོ་བརྟེན་མི་དགོས། །གང་ཡང་ཆོས་སྐུར་ཤེས་པའི་ཕྱིར། ། ཡེངས་དང་མ་ཡེངས་གདོད་ནས་མེད། །དེ་ཡང་འདུས་པའི་སྙིང་པོ་ཉོན། །དེ་ལྷ་བུ་ཡི་སེམས་ཅན་ཀུན། །ལུང་ལྡན་མ་ཕྲད་ཕུགས་མ་དག །གཞ་ཉིད་མ་ཤེས་བར་དུ་ཡང་། །ཡུལ་སེམས་གཉིས་ཀྱི་འཁྲུལ་པ་ཡོད། དེ་ཕྱིར་དད་པས་ཅི་བསྒོམ་ཡང་། །བྱིང་རྒོད་ཡེངས་དང་མ་ཡེངས་འབྱུང་། །རང་བློ་ཞེན་པ་སྣ་ཚོགས་བྱེད། །ཀུན་ཀྱང་ང་དང་འདྲ་སྙམ་ནས། །གདམས་ངག་ཅན་ལ་སྒྲོ་སྐུར་འདེབས། །དེ་ཉིད་གཞི་ཉིད་མ་ཤེས་ན། ། ཆོས་སྤྱོད་བརྩོན་ཡང་རྣལ་འབྱོར་མིན། །བསྐལ་པར་བསྒོམས་ཀྱང་སངས་མི་རྒྱ། །སངས་རྒྱས་ཐམས་ཅད་ཀྱི་དགོངས་པ་ཆོས་སྐུ་གཅིག་ཏུ་འདུས་པར་བཀའ་བགྲོས་པའི་དོན། རིན་པོ་ཆེ་ཡོན་ཏན་ཀུན་འབྱུང་གི་རྒྱུད་ལས།རྡོ་རྗེ་སེམས་དཔའ་གཞི་ཕྲད་པའི་རྟོགས་པ་བསྟན་པའི་ལེའུ་སྟེ་དྲུག་ཅུ་པའོ།། །།དེ་ནས་རྡོ་རྗེ་སེམས་དཔའ་ཡིས། །འདུས་པའི་ཚོགས་ལ་ཕན་གདགས་ཕྱིར། །ཀུན་ཏུ་བཟང་ལ་འདི་སྐད་གསོལ། 
།ཐིག་ལེ་ཉག་༄༅། །གཅིག་ཆོས་སྐུ་ལ། །ས་བཅུ་རྫོགས་པའི་ཡོན་ཏན་གང་། །སངས་རྒྱས་དགོངས་པ་ཇི་ལྟར་འདུས། །གཞན་གྱི་འགྲོ་དོན་ཇི་ལྟར་བྱེད། །གཞི་ལམ་འབྲས་བུར་ཇི་ལྟར་གཅིག །ཀུན་རིག་རྒྱལ་པོས་བཤད་དུ་གསོལ། །དེ་སྐད་ཞྭས་པའི་དོན་གསན་ནས། །ཀུན་རིག་རྒྱལ་པོས་བཀའ་སྩལ་པ། །ངེས་པའི་ས་རྣམས་རྫོགས་པ་ནི། །གྲངས་དང་མང་དང་རྟེན་དང་དཔེ། །ཡོན་ཏན་འབྲས་བུ་དྲུག་དྲུག་ཏུ། ། ངེས་དོན་བསྟན་གྱིས་ཡིད་ལ་ཟུང་། །དེ་ཡང་འདུས་པའི་སྙང་པོ་ཉོན། །འཁོར་བར་མི་ལྡོག་རབ་ཏུ་དགའ། །རྟེན་ནི་སྤྱིན་པ་རིན་ཆེན་གཏེར། །མ་རིག་ཆ་ཕྲ་ཟིལ་གྱིས་གནན། །མངོན་རྒྱུའི་ཉོན་མོངས་འབྱུང་མ་ སྲིད། ། ས་ནི་གཉིས་པ་དྲི་མེད་ལ། །རྟེན་ནི་ཚུལ་ཁྲིམས་རིན་ཆེན་མྱུག །བག་ཉལ་མི་གནོད་འགྱུར་བ་མེད། །སྒྲིབ་མེད་རང་རིག་ཆོས་སྐུར་གསལ། །ས་ནི་གསུམ་པ་འོད་འཕྲོ་ལ། །རྟེན་ནི་བཟོད་པ་རྒྱ་མཚོ་འདྲ། ། ཞེན་པའི་ཉམས་ནི་གཏིང་ནས་ཆོམས། །ཡེ་ཤེས་ངང་ལ་རྗེས་ཐོབ་མེད། །ས་ནི་བཞི་པ་འོད་བྱེད་ལ། །རྟེན་ནི་བརྩོན་འགྲུས་རི་རབ་འདྲ། །ཞེན་པའི་བག་ཆགས་དྲན་མི་སྲིད། །འཇིག་རྟེན་མཆོད་ཀྱང་ཞེན་པ་བྲལ། ། ས་ནི་ལྔ་པ་སྦྱངས་དཀའ་ལ། །རྟེན་ནི་བསམ་གཏན་རྡོ་རྗེ་འདྲ། །རྩལ་ནི་བྱིང་རྒོད་རྐྱེན་མི་འབྱུང་། །དགོངས་པའི་དོན་ལ་འབྱུང་འཇུག་མེད། །ས་ནི་དྲུག་པ་མངོན་གྱུར་ལ། །རྟེན་ནི་ཤེས་རབ་སྨན་དང་འདྲ། 
།སྐྱེ་ཤི་མེད་པའི་ལམ་ཡང་སྟོན། །ཐམས་ཅད་རིག་པ་ཆོས་སྐུར་མཁྱེན། །ས་ནི་བདུན་པ་རིང་སོང་ལ། །རྟེན་ནི་དགེ་བའི་བཤེས་གཉེན་འདྲ། །རྩལ་ནི་དུག་ལ་སྨན་དུ་འགྱུར། །འཁོར་བའི་སྐྱོན་གྱིས་གོས་པ་མེད། །ས་ནི་བརྒྱད་པ་མི་གཡོ་བ། །རྟེན་ནི་སྨོན་ལམ་རིན་ཆིན་འདྲ། ཤེས་བྱའི་སྒྲིབ་པ་རྩད་ནས་དག །དམ་པར་བལྟ་བ་གང་ཡང་མེད། །དག་པ་ལེགས་པའི་བློ་གྲོས་ལ། །རྟེན་ནེ་སྟོབས་ཆེན་ཉི་མ་འདྲ། །རྩལ་ནི་ལོག་པ་དབྱིངས་སུ་སྒོལ། །སངས་རྒྱས་ས་ལ་ངེས་པར་འགྲོ། །རང་སེམས་ས་ནི་བཅུ་པར་འགྲོ། །རྟེན་ནི་ཡེ་ཤེས་དབྱིངས་དང་འདྲ། །རྩལ་ནི་སྒྲིབ་དག་ཐམས་ཅད་མཁྱེན། །དེ་ལས་བགྲོད་མེད་སངས་རྒྱས་ཉིད། །དེ་ཡང་འདུས་པའི་ལྷིང་པོ་ཉོན། །དེ་དག་ས་བཆིཧེ་ ན་ལ་སོགས། །ངོ་བོ་རང་བྱུང་ཆོས་སྐུར་འདུས། །གདུལ་བྱའི་རིམ་པས་བཅུར་བསྟན་ཡང་། །ཡང་དཀུ་ཡེ་ཤེས་ངོ་བོ་ཉིད། །སངས་རྒྱས་ཐམས་ཅད་ཀྱི་དགོངས་པ་ཆོས་སྐུགཅིག་ཏུ་འདུས་པར་བཀའ་བགྲོས་པའི་དན། རིན་པོ་ཆེ་ཡོན་ཏན་ཀུན་འབྱུང་གི་རྒྱུད་ལས། ས་བཅུ་རྫོགས་པར་བསྟན་པའི་ལེའུ་སྟེ་རེ་གཅིག་པའ།། །།འདུས་པའི་འཁོར་ལ་བཀའ་སྩལ་པ། །སངས་རྒྱས་ཐམས་ཅད་ཀུན་གྱི་དགོངས་པའི་དོན། །ངེས་དོན་མ་ནོར་འདི་རྟོགས་པས། །གདམས་ངག་ཁྱད་པར་ཅན་དུ་འདུས། །དཔེ་དོན་རྟགས་དང་གསུམ་ཀར་འདུས། །དེ་ཡང་འདུས་པའི་སྙིང་པོ་ཉོན། །ལྟ་བ་འཕོ་འགྱུར་མེད་པ་ལ། 
།སྐྱེ་༄༅། །འགགས་མེད་པའི་རིག་པ་ཤར། །མ་བཅོས་རང་ལུགས་སྦྱོད་པ་བདེ། །རེ་དོགས་མེད་པའི་འབྲས་བུར་གནས། ཀུན་ཏུ་བཟང་པོའི་དགོངས་པར་གནས། །དཔེ་ནི་ཉི་མའི་སྙིང་པོ་ལ། །འཛམ་གླིང་བྱེ་བ་ཕྲག་བརྒྱ་མྲ །འཆར་ནུབ་ལྡོག་པ་གྲངས་མང་ཡང་། །ཉི་མ་འདི་ཉིད་ག་ག་པུར་འདུས། །དེབཞིན་སངས་རྒྱས་ཐམས་ཅད་ཀྱང་། །མཚན་དང་སྐུ་མདོག་ཕྱག་མཚན་སོགས། །ཆེ་བའི་ཡོན་ཏན་བསམ་ཡས་ཀྱང་རིགས་ལྔའི་སངས་རྒྱས་དགོངས་པར་འདུས། །དེ་ཡང་འདུས་པའི་སྙིང་པོ་ཉོན། །རང་བྱུང་རིག་པ་སྐྱེ་མེད་འདི། །མི་འགྱུར་འགགས་མེད་རང་གསལ་བ། །ཡེ་ནས་གནས་པའི་དོན་ཤེས་ཕྱིར། །དེ་ཡང་རྒྱན་དུ་མི་འབྲལ་བ། །དེ་བཞིན་རིགས་ཀྱི་དགོངས་པ་ཡིན། །ཡང་དག་སངས་རྒྱས་དགོངས་པའི་དོན། །མི་འགྱུར་མི་ཤིགས་རྡོ་རྗེའི་སྐུ། །ཆོས་ཉིད་མ་བཅོས་མ་བསླད་པ། །མི་ཟད་གཏེར་གྱི་དགོངས་པ་སྟེ། །རྡོ་རྗེ་ཏྣགས་ཀྱི་དགོངས་པ་ཡིན། །འདུ་འབྲལ་མེད་པའི་ཡེ་ཤེས་ཐུགས། །ད་ལྟའི་ཤེས་པའི་འདི་ཉིད་ལ། །འགྱུར་མེདྭ་ཡེ་ནས་གནས་པ་ནི།།རང་བྱུང་ཡིད་ཆེས་ཀུན་གྱི་གཏེར། །རིན་ཆིནཱ་རིགས་ཀྱི་དགོངས་པ་ཡིན། ། ཆོས་སྐུ་མཐའ་ཡས་ཀུན་ཁྱབ་པས། །མ་བྱུང་མ་སྐྱེས་ད་ལྟ་ཉིད། །འཕེལ་འགྲིབ་མེད་པར་རང་གསལ་བ། །པདྨ་རིགས་ཀྱི་དགོངས་པ་ཡེན། །ལུས་ཀྱི་ནང་ན་རང་རིག་པ། །ཆོས་སྐུ་བཞེ་ལྡན་རིག་པ་ལ། 
།དེ་རུ་མ་འདུས་གང་ཡང་མེད། །དེ་ཕྱིར་ཡེ་ཤེས་རྒྱུན་མི་འཆད། །ལས་ཀྱི་རིགས་ཀྱི་དགོངས་པ་ཡིན། །དེ་ཡང་རྡོ་རྗེ་སེམས་དཔའ་ཉོན། །རྟེན་གྱི་རྣལ་འབྱོར་རྟོགས་པའི་དོན། །བྱང་ཆུབ་སེམས་དཔའ་མན་ཆད་ནས། །ཕྱི་རབས་དད་ལྡན་ཡན་ཆད་དུ། །ངེས་ལུང་གདམས་ངག་འདི་ཐོས་པས། །སངས་རྒྱས་ཀུན་དང་དགོངས་པ་མཉམ་། །དེ་ཕྱིར་མི་ལུས་སངས་རྒྱས་ཐུགས། །དེ་ཡང་འདུས་པའི་སྙིང་པོ་ཉོན། །དཔེར་ན་མར་མེ་སྟོང་བལྟམ་ཡང་།འོད་ཀྱི་ངོ་བོ་གཅིག་ཏུ་འདུས། །དེབཞིནའཇུགསྒོ་ཐ་དད་ཀྱང་། །ངེས་དོན་རང་བྱུང་ཆོས་སྐུ་ལ། །གཞན་ནི་ཁྱད་པར་རྡུལ་ཙམ་མེད། །སངས་རྒྱས་ཐམས་ཅད་ཀྱེ་དགོངས་པ་ཆོས་་སྐུ་གཅིག་ཏུ་འདུས་པར་བཀའ་བགྲོས་པའི་དོན། རིན་པོ་ཆེ་ཡོན་ཏན་ཀུན་འབྱུང་གི་རྒྱུད་ལས། སངས་རྒྱས་ཐམས་ཅད་ཀྱི་དགོངས་པ་འདིར་འདུས་པར་བསྟན་པའི་ལེའུ་སྟེ་རེ་གཉིས་པའོ།། །།ཀུན་རིག་སྟོན་པས་བཀའ་སྩལ་པ། །ཆོས་སྐུ་མེ་ལོང་ལྟ་བུ་ལ། །གཟུགས་བརྙན་ཡེ་ཤེས་སྐུ་གསུམ་འབྱུང་། །ང་ཡི་སྤྲུལ་པ་འགྲོ་དོན་དུ། །ཕྱི་ནང་ལ་ཟློས་རྣམ་གསུམ་ཡིན། །ང་ཡི་སྐུ་ཡི་སྤྲུལ་པ་ལས། །ཡེ་ཤེས་སྒྱུ་མའི་སངས་རྒྱས་ནི། །འོད་དཔག་མེད་དང་འོད་མི་འགྱུར། །མར་མེ་མཛད་ལ་སོགས་པ་ཡིས། །སྔོན་གྱི་དེ་བཞིན་གཤེགས་པ་ཡང་། །གྲངས་ཀྱི་མི་ལངས་བརྗོད་ལས་འདས། །དེ་རྣམས་བཀའ་ཡི་དོན་བཤད་པས། །སྔོན་གྱི་སེམས་ཅན་གྲངས་ མེད་ཀུན། 
།མ་༄༅ །ལུས་སངས་། བ་རྒྱས་འཁོར་སྟོངས། །དེ་ཕྱིར་འདས་པའི་སངས་རྒྱས་བྱུང་། །ང་ཡི་གསུང་གི་སྤྲུལ་པ་ལས། །བསྐལ་བཟང་བྱང་ཆུབ་སྟོང་ལ་སོགས། །ད་ལྟའི་སངས་རྒྱས་གྲངས་མེད་ཀྱིས། །བཀའ་ཡི་དྲང་དོན་གསུངས་པ་ཡིས། །ད་ལྟའི་ལྷ་མི་སེམས་དཔའ་ཡིས། །དེ་ཕྱིར་ས་ལམ་རིམ་པ་བྱུང་། །དུས་ཀྱི་མཐའ་ལ་ངེས་པ་མེད། །ང་ཡི་ཐུགས་ཀྱི་སྤྲུལ་པ་ལས། །ཞི་ཁྲེའི་སངས་རྒྱས་བསམ་མི་ཁྱབ། ། སྐུ་གསུང་ཐུགས་ཀྱི་དཀྱིལ་འཁོར་ལས། །སེམས་ཅན་བྱ་བའི་མིང་ཡང་མེད། །རྟོག་པ་ལྷ་རུ་གནས་འགྱུར་ཕྱིར། །ཞབྲུལ་བའི་སྣང་བ་རྡུལ་ཙམ་མེད། །དེ་ཡང་འདུས་པའི་སྙིང་པོ་ཉོན། །ནང་གི་སྤྲུལ་པ་རྣམ་གསུམ་ནི། །གསུང་གི་སྤྲུལཐུ་ སྤྲོ་འབྱུང་བ་ནི། །མཛད་པ་བཅུ་གཉིས་ཚུལ་དུ་ནི། ཁྲཀ་ཐུབ་ལྷ་མིའི་སྟོན་པ་དེས། །མདོ་སྡེ་འདུལ་བ་མངོན་པའི་ཆོས། །དྲང་དོན་གང་མོས་ལམ་དུ་བྱས། །འབྲས་བུ་ངན་སོང་མི་ལྟུང་ཙམ། ། སངས་རྒྱས་བྱང་ཆུབ་ཐབ་ལ་རེ མོས་པའི་སངས་རྒྱས་འབྱུང་བར་འདོད། །ང་ཡི་སྐུ་ཡི་སྤྲུལ་པ་ལས། །རྣམ་པར་སྣང་མཛད་ལོངས་སྐུར་བཞེངས། །ཕྱི་ནང་རིགས་གསུམ་མགོན་པོ་ལ། །ཕྱི་རྒྱུད་ཏནྟྲ་མང་དུ་གསུངས། །དེ་ལྟར་ཚོགས་བསགས་སྒྲིབ་སྦྱང་ཕྱིར། །དམ་ཚིག་ཡེ་ཤེས་མཆོད་ལ་སོགས། །གཞུང་དུ་བྱས་ནས་དངོས་གྲུབ་རེ། །ཐུན་མོངས་སངས་རྒྱས་འབྱུང་བར་འདོད། །ང་ཡི་ཐུགས་ཀྱི་སྤྲུལ་པ་ལས། 
།གཞི་ཉིད་རྟོགས་པའི་སངས་རྒྱས་ནི། །སྐུ་ནི་རང་རིག་ཆོས་ཀྱི་སྐུ། །གསུང་ནི་བརྗོད་མེད་ཚངས་པའི་གསུང་། །ཐུགས་ནི་ཐིག་ལེ་ཉག་གཅིག་གོ །དེ་ཡང་འས་པའི་སྙིང་པོ་ཉོན། །ལ་ཟློས་སྤྲུལ་སྐུ་རྣམ་གསུམ་ནི། །སྐུ་ཡི་སྤྲུལ་པ་རང་ལུགས་ལ། །རྟོགས་ལྡན་ལུས་ལ་ཡེ་ཤེས་ཡོད། །རིན་ཆེན་ག་འུར་བཅུགཔ་བཞིན། །ལུས་ཀྱི་ནང་ན་ཆོས་སྐུ་གནས། །གསང་བའི་གསུང་སྣ་བརྗོད་པ་ཡིན། །དོན་ལྡན་ཚིག་ཏུ་སྨྲ་མི་ཤེས། །དེ་དོན་བརྗོད་པས་བརྗོད་མེད་ཕྱིར། །སྨྲས་ཀྱང་རང་བྱུང་ཉིད་ཀྱི་གསུང་་།གསང་བའི་ཐུགས་ནི་རངཐུ་ ང་ལ། །བེམ་རིག་ཤཱན་ཕྱེ་ཆོས་ཀྱི་སྐུ། །དེ་ཡང་ཡིད་ཆེས་གདེང་གིས་ཟིན། །དེ་དོན་རྒྱུན་དུ་སྐྱེ་འགགས་མེད། །ད་ཡང་འདུས་པའི་སྙིང་པོ་ཉོན། །ཕྱི་ནང་དགུ་རུ་ཕྱེ་བ་ཡང་། །གདུལ་བྱའེ་འཁོར་ལ་ཐ་དད་པས། །དན་ལ་དབྱེར་མེད་ག་ག་གི་ངང་། །རྩ་བ་ཆོས་སྐུ་རྟོགས་པར་གྱིས། །སངས་རྒྱས་ཐམས་ཅད་ཀྱི་དགོངས་པ་ཆོས་སྐུ་གཅིག་ཏུ་འས་པར་བཀའ་བགྲོས་པའི་དོན། རིན་པོ་ཆེ་ཡོན་ཏན་ཀུན་འབྱུང་གི་རྒྱུད་ལས། ཆོས་ཀྱི་སྐུའི་སྤྲུལ་པ་གཟུགས་སྐུ་རྣམ་གཉིས་ཀྱིས་གཞན་དོན་བྱེད་པར་བསྟན་པའི་ལེའུ་སྟེ་རེ་གསུམ་པའོ།། །།དེ་ནས་འདུས་པའི་འཁོར་རྣམས་ལ། །འབྲས་བུ་ལྷུན་གྲུབ་བཀའ་སྩལ་པ། །པ་ན་སེ་ཡི་ཤིང་ཐོག་བཞིན། །རྒྱུ་རྐྱེན་འབྲས་བུ་ཐ་དད་མེད། །དེ་བཞིན་གཞི་ལམ་འབྲས་བུ་ཡང་། །ངོ་བོ་གཅིག་ཕྱིར་དབྱེ་རུ་མེད། 
།དེ་ཕྱིར་རིན་ཆེན་ལྷུན་༄༅། །རྫོགས་ཡིན། །དེ་ཡང་འདུས་པའི་སྙིང་པོ་ཉོན། །ལུང་ལྡན་ངེས་པའི་གདམས་ངག་གིས། །རྟོག་པ་བཞག་པས་མངོན་སངས་རྒྱས། །མ་རིག་མེད་པའི་ཡེ་ཤེས་ལ། །སྐྱེ་བའི་ཕུང་པོ་ལེན་མི་སྲིད། །དེ་ཡང་འདུས་པའི་སྙིང་པོ་ཉོན། །གོང་དུ་བསྟན་པའི་གཞི་ཉིད་དང་། །ཉམས་སུ་བླངས་པའི་ཉམས་དང་ནི། །འབྲས་བུ་མཐར་ཐུག་ཡིན་པའི་ཕྱིར། །ལམ་ཉིད་ལམ་ལ་ལམ་ཉིད་གཞི། །དེ་ཉིད་གཅིག་ཤེས་འབྲས་བུ་མཆོག །དེ་ཉིད་རྒྱུ་འབྲས་རོ་གཅིག་པས། །དམན་པའི་ལུས་ལ་སངས་རྒྱས་ཡིན། །དེ་ཡང་རྡོ་རྗེ་སེམས་དཔའ་ཉོན། །དེ་ལྟར་རྟོགས་པའི་རྣལ་འབྱོར་པས། །དུས་འདིར་ཆོས་ཉིད་བདེན་པ་མཐོང་། །སྦན་ལྔ་རིམ་གྱིས་ཅིག་ཅར་དུ། །སྔར་མ་མཐོང་བའི་ཞིང་ཁམས་གསུམ། །ཡེ་ཤེས་མིག་གིས་དུས་གཅིག་མཐོང་། །ལུས་དང་མ་བྲལ་རིག་པ་ལ། །འཆར་ནབ་མེད་པའི་ཡེ་ཤེས་ཤར། །མ་བསམས་པ་ཡི་ལྷག་མཐོང་ལ། །མི་བརྗེད་པ་ཡི་གཟུངས་ཀྱིས་ཟིན། །མ་ཐོས་པ་ཡི་བདུད་རྩི་མྱང་། །མ་བསྒྲུབས་པ་ཡི་འབྲས་བུ་ཐོང་། །དེ་ཡང་རྡོ་རྗེ་སེམས་དཔའ་ཉོན། །རང་ཉིད་གར་འདུག་ཆོས་ཀྱི་དབྱིངས། །སུ་དང་འགྲོགས་ཀྱང་རྒྱལ་བའི་སྲས། །གང་དུ་འགྲོ་བ་བྱང་ཆུབ་ལམ། །ཐུན་མོང་དངོས་གྲུབ་ཅི་བསམ་འགྲུབ། །ཕྱི་མར་སངས་རྒྱས་སྨོས་ཅི་དགོས། 
།རྫོགས་པ་ཆེན་པོ་སངས་རྒྱས་ཐམས་ཅད་ཀྱིས་དགོངས་པ་ཆོས་སྐུ་གཅིག་ཏུ་འདུས་པར་བཀའ་བགྲོས་པའི་དོན། རིན་པོ་ཆེ་ཡོན་ཏན་ཀུན་འབྱུང་གི་རྒྱུད་ལས། གཞི་ལམ་གཅིག་པའི་འབྲས་བུ་བསྟན་པའི་ལེའུ་སྟེ་རེ་བཞི་པའོ།། །།དེ་ནས་ཀུན་རིག་རྒྱལ་པོ་ཡིས། །འདུས་པའི་འཁོར་ལ་རྒྱུད་གཏད་པ། །མཐར་ཐུག་ཆོས་ཉིད་ལྷུན་རྫོགས་འདི། །ཐོག་མའི་ཆོས་སྐུ་རྟོགས་པ་ཡིས། །རིག་འཛིན་གྲུབ་པ་ཐོབ་པ་ཡིས། །བཀའ་རྟགས་གདམས་ངག་མ་ཆད་དོན། །ད་ལྟ་མི་བརྗེད་གཟུངས་ཐོབ་ལ། །འཁོར་འདས་མ་རིག་ལྟ་བ་ཡིས། །ཡེ་ནས་ཆོས་ཉིརྭ་རང་ཆས་ལ། །ངེས་པའི་བྱིན་རླབས་རིག་པ་ཡིས། །བསྟན་པས་ཆོས་སྐུ་བཞི་ལྡན་ཕྲད། །ཀུན་གཞི་གཞི་ཆ་རང་གསལ་ལ། །རང་རིག་ཆོས་སྐུར་ངོ་སྤྲོད་པས། །མ་རིག་ཀུན་བརྟགས་མུན་པ་སངས། །རང་གསལ་ཆས་སྐུ་འགྱུར་བ་མེད། །ཕྱི་ནང་རང་ཤར་བལྟ་སྤྱོད་བསྟན། །ཡུལ་དང་འབྲེལ་ཆོད་གོལ་སྒྲིབ་མེད། །རྐྱེན་གྱིས་མི་ཚུགས་ཆོས་ཉིད་གྲོལ། །དེ་ཕྱིར་འབྲལ་མེད་རྒྱུན་དུ་གནས། །འབྲས་བུ་མངོན་གྱུར་བར་དོ་བྱང་། །བར་མ་ཆོད་པར་སངས་རྒྱས་པས། །སྐུ་གསུམ་དུས་གཅིག་རང་ལ་རྫོགས། །དེ་ཕྱིར་གཞི་རྟོགས་འགྱུར་བ་མེད། །ཡང་དག་རིག་པའི་འཁོར་དོན་ནི། །སྐལ་ལྡན་འདུས་པ་ཁྱེད་ཀྱི་ཀྱང་། །ངེས་དོན་རྒྱུད་འདི་ཡིད་ལ་ཆོངས། །དེ་ཡང་འཁོར་གྱི་སྙིང་པོ་ཉོན། །ཚུལ་འཆོས་བྱེད་ཅིང་སློབ་དཔོན་སྨོད། །ནོར་ཕོང་ཆོས་འདོད་ཐབས་ཀྱིས་བསླུར། །ངེས་དོན་བཀའ་་བགྲོས་རྒྱུད་ཆེན་འདི། 
།ནམ་ཡང་བསྟན་པར་༄༅། །མ་གསུངས་སོ། །བསྟན་པ་འཇིག་ཀའི་དུས་དེ་སྲ །ཡང་ཏི་སྙིང་པོའི་ཆོས་འདི་འབྱུང་། །དེ་ཚེ་སྐལ་ལྡན་འགའ་འགའ་ལ། །ངེས་དོན་རྒྱུད་འདི་གཏད་པ་ལས། །དོནམེད་སྣ་ཚོགས་སྒོད་ཡུལ་མིན། །ཀུན་གྱིས་ངེས་པ་དེ་ལྟར་ཞོག །དེ་ཡང་འདུས་པའི་སྙིང་པོ་ཉོན། །གང་གིས་དད་ལྡན་རྒྱུད་འདི་ལ། །མོས་ཤིང་གུས་པར་བྱེད་པའི་མི། །དཀའ་དགུ་བསྡོས་ནས་འཚོལ་བ་ལ། །སྦ་བསྲི་མི་བྱ་ཆོས་འསྡ་བསྟན། །སྙང་པོའི་ནང་ནས་ཡང་སྙང་འདི། །གདམས་ངག་མ་ཆད་ངས་ལུང་རྒྱུད། །བདེ་གཤེགས་རྣམས་ཀྱི་ཐུགས་དམ་ཡིན། །དེ་ཡང་འདུས་པའི་སྙང་པོ་ཉོན། །གཅིག་དང་གཉིས་ལ་སྟོན་སྲད་ན། །བདེན་པའི་མཚམས་ལས་མི་འདའ་བར། །མཁའ་འགྲོ་ཆོས་སྐྱོང་མཆོད་བྱས་ནས། །གསང་ཐུབ་ཤེས་རབ་ལྡན་པ་ལ། །ཚིག་ཉུང་དོན་འདྲིལ་གདམས་ངག་སྟོན། །དེ་དང་མ་ལྡན་བློ་ངན་ནི། །བླ་མ་ལུང་ལྡན་རྫུན་གྱིས་འབྲིད། །ཐབས་ཀྱིས་ཆོས་ཕྲལ་ཟོང་དུ་འཚོང་། །བླ་མ་སྨོད་ཅིང་རང་ཆེ་འབྱིན། །བཀའ་རྐུན་བྱས་ནས་མཁས་སུ་རེ། །སློབ་དཔོན་གསང་ནས་རང་ཆེ་འབྱིན། །དེ་ཡང་རྡོ་རྗེ་སེམས་དཔའ་ཉོན། །ངེས་དོནགདམས་ངག་མ་ཐོབ་པས། །བསྒོམ་པ་ཉམས་སུ་མྱོང་མ་སྲིད། །འདུས་བྱས་ཆོས་སྤང་ཡལ་བར་འཇོག །བསོད་ནམས་འདོད་ཕྱིར་ཀུན་ལ་བཤད། །མི་ཡིས་སྨོན་འདོད་ཁ་གསག་ཅན། །ཆགས་ཚུལ་ཚུལ་འཆོས་སྣ་ཚོགས་བྱེད། 
།ཐབས་ཀྱིས་ནོར་འཚོལསྐྱོནསྣ ཚོགས། །གདམས་ངག་མེད་པར་གསང་བ་སྐད། །ཕག་ཏུ་རྫུན་གྱི་དཔེའུ་ཆུང་འདྲི། །རང་གི་ཆོས་ལ་སྐྱོན་ཡོད་ཕྱིར། །གཞན་ལ་སྐུར་འདེབས་མཐུ་སྡིག་བྱེད། །འབྱོར་ཚད་མ་ཕུལ་མི་རུང་ཟར། །དེ་ཕྱིར་ཟོག་པོས་མི་རྣམས་བསླུ། །ཕྱི་མ་དམྱལ་བར་རྗིས་པར་འགྲོ། །དེ་འདྲའི་དམ་ཉམས་མཐོང་ཐོས་ན། །ནམ་ཡང་འཕྲད་པར་མི་བྱའོ། །དེ་ཡང་འདུས་པའི་སྙིང་པོ་ཉོན། །དེ་ལྟའི་དམ་ཉམས་མི་ངན་ལ། །སློབ་མ་བྱས་ནས་ཆོས་བསྟན་ན། །མཁའ་འགྲོ་ཆོས་སྐྱོང་ཀུན་ཁྲོས་ནས། །རྒྱལ་ཆེན་རིགས་བཞི་ཐོག་ལྟར་བརྡེག །གཙང་རིགས་མགོན་པོ་རླུད་ལྟར་འ་ས། །མ་མོ་མཁའ་འགྲོ་ཁྱི་ལྟར་ཟུག །རྒྱལ་འགོང་ཆགས་ནས་གནས་མི་རྙེད། །རི་ཙམ་ཟོས་ཀྱང་འགྲང་པ་མེད། །མཚོ་ཙམ་འཐུང་ཀྱང་ངོམ་མེད་འགྱུར། །ཟས་སྐོམ་བཅུད་མེད་ཁ་བ་འདྲ། །འཇིག་རྟེན་ནོར་བཙལ་རང་བརླག་སྟོང་། །སློབ་མ་སྡང་ཞིང་མི་རྣམས་འཕྱ། །དེ་ཚེ་ཀུན་ལ་ཞེ་སྡང་འགྱུར། །དེ་ཡང་འདུས་པའི་སྙིང་པོ་ཉོན། །གཞན་གྱི་ལན་པ་མ་ཡིན་ཏེ། །ཐུགས་ཀྱི་དམ་ཚིག་ཉམས་པ་ཡིན། །ཅི་བསམ་མི་འགྲུབ་དགྲ་རྐུན་མང་། །འགོ་བའི་ནད་ཀྱིས་ཐེབས་འགྱུར་ནས། །ཕྱི་མ་རྡོ་རྗེ་དམྱལ་བར་ལྟུང་། །གལ་ཏེ་འགྱོད་དེ་ཐར་འདོད་ན། །གཡོ་སྒྱུ་ཁ་བསགས་རྣམས་སྤངས་ནས། །ཞེན་མེད་རང་གི་བླ་མ་ལ། །མོས་གུས་དད་པས་ཡོན་ཕུལ་ནས། །དམ་སྐོངས་འབྲས་བུ་ཅི་བསམ་འགྲུབ། 
།སངས་༄༅། །རྒྱས་ཐམས་ཅད་ཀྱི་དགོངས་པ་ཆོས་སྐུ་གཅིག་ཏུ་འདུས་པར་བཀའ་བགྲོས་པའི་དོན། རིན་པོ་ཆེ་ཡོན་ཏན་ཀུན་འབྱུང་གི་རྒྱུད་ལས། རྒྱུད་གཏད་པའི་ལེའུ་སྟེ་རེ་ལྔ་པའོ།། །།རྫོགས་པ་ཆེན་པོ་སངས་རྒྱས་ཐམས་ཅད་ཀྱི་དགོངས་པ་ཆོས་སྐུ་གཅིག་ཏུ་འདུས་པར་བཀའ་བགྲོས་པའི་དོན། རིན་པོ་ཆེ་ཡོན་ཏན་ཀུན་འབྱུང་གི་རྒྱུད་ལས། དྷསྨེ་ཀྭ་ཡ་ས་མྱ་དྷི་པ་ས། གུ་རུ་ཏེ་ཙུ་ཙྭ་ན་ཀེ་ཏུ་ཙིཀྟ་ས་མ་ཡ་ལྷུ་ཧུ་རྫོགས་སོ།། །།རྒྱ་གར་གྱི་མཁན་པོ་བི་མ་ལ་མི་ཏྲ་ད༷ང་། ཞུས་ཆེན་གྱི་ལོསྣྲོ་བ་དྲན་པ་ཡེ་ཤེས་ཀྱིས་བསྒྱུར་ཅིང་གཏན་ལ་ཕབ་པའོ།། །།རྒྱ་གར་སྐད་དུ། སརྙི་མ་ཧྭ་ཨ་ཏི་ཡོ་ག་བུརྙ་སརྦོ་ད་ཡ་ཏན་ཏྲ། ཙྭ་ན་དྷསྤོ་ཀྭ་