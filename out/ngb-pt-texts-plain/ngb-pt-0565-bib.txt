ཆེན་གཏེར་དུ་སྦས། །སྐྱེས་བུ་ལས་ཅན་གཅིག་དང་ཕྲད་པར་་།ག །མདྷལ༷།། །། ༄༅། །རྒྱ་གར་སྐད་དུ། མ་ཧྭ་པ་ན་ས་མ་ཨ་བི་བོ་དྷི་ས་ཏ་མ་ཧྭ་ཏན་ཏྲ་ཁ་ཡ་མ་ལ་ནཱ་མ།བོད་སྐད་དུ། ཐེག་པ་ཆེན་པོའི་མངོན་པར་རྟོགས་པ་བྱང་ཆུབ་ལམ་གྱི་རྒྱུད་ཆེན་ནམ་མཁའ་དང་མཉམ་པ་ཞེས་བྱ་བ། བཅོམ་ལྡན་འདས་མི་ལས་འཕགས་པའི་རྒྱལ་པོ་ལ་ཕྱག་འཚལ་ལོ། །འདི་སྐད་བདག་གིས་ཐོས་པའི་དུས་གཅིག་ན། །བཅོམ་ལྡན་འདས་མི་ལས་འཕགས་པའི་རྒྱལ་པོ་དགའ་ལྡན་ལྷའི་གནས། །རིན་པོ་ཆེའི་གཞལ་མེད་ཁང་ཆེན་པོ་ན། ལྷག་པའི་འཁོརའཇམ་དཔལ་དང་། །སྤྱན་རས་གཟིགས་ཀྱི་དབང་པོ་དང་། །མི་འཇིགས་པ་དང་ཡོན་ཏན་མཐའ་ཡས་རྒྱལ་པོ་དང་། །སྟོབས་པོ་ཆེ་ལ་སོགས་པའི་རིགས་ཅན་རྣམས་དང་ཐབས་ཅིག་བཞུགས་སོ། 
།དེའི་ཚེ་སངས་རྒྱས་ཀྱི་སྐུ་གསུང་ཐུགས་ཀྱི་གསང་བའི་མཛོད་འཛིན་༄༅། །གྱིས་སྒོ་བསམ་མི་ཁྱབ་པར་བསྟན་པ་ནི། རྡུལ་མེད་རྡུལ་བྲལ་དྲི་མེད་དང་། །རྡུལ་གཅིག་སྟེང་ན་རྡུལ་སྙེད་ཀྱི། །སངས་རྒྱས་སྲས་རྣམས་གང་བྱུང་བ། །དཔལ་ལྡན་སངས་རྒྱས་པདྨ་སྐྱེས། །རེ་རེའི་ཞིང་དུ་སྐུ་གསུང་ཐུགས། །ལྷམ་མེ་ལྷན་ནེ་ལྷང་ངེ་བ། །མ་གཡོས་བཞིན་དུ་འཕྲོས་པ་ནི། །མཁའ་དང་མཉམ་པའི་གསང་བ་ལས། །སྐུ་ནི་གདུལ་བྱའི་གྲངས་དང་མཉམ། །གསུང་ནི་སྒྲ་སྐད་ཇི་ཙམ་པར། །ཐུགས་ནི་མི་གཡོ་ཀུན་ལ་ཁྱབ། །ཡོན་ཏན་ནམ་མཁའ་མཛོད་མངའ་བའི། །འཕྲིན་ལས་ཐ་དད་དོན་གཅིག་སྟེ། །ནམ་མཁའི་མཐའ་ལ་རབ་གནས་པའི། །སྐུ་གསུང་ཐུགས་ཀྱི་སྙིང་པོ་ཡི། །ཁམས་གསུམ་པ་ཡི་ངོ་བོ་ཉིད། །མ་དག་པ་ཡི་མུན་པ་ལ། །དག་པ་ཉི་མའི་འོད་ཟེར་གྱིས། །ནམ་མཁའི་དཀྱིལ་འཁོར་སད་བྱེད་པའི། །དད་པ་ཆོས་དབྱིངས་རྒྱ་མཚོ་ལས། །ཡེ་ཤེས་སྣང་བ་ལ་མེ་བའི། །ཡིད་བཞིན་ནོར་བུའི་སེམས་ཉིད་ལ། །ཐེག་པ་སྣ་ཚོགས་ཐབས་ཚུལ་གྱིས། །དགོས་འདོད་སྣ་ཚོགས་དོན་མཆོག་གསུམ། །ཐ་མ་འབྲིང་དང་མཆོག་གྱུར་པའི། །འགྲོ་ཀུན་ལམ་ལ་དགོད་པར་མཛད། །རང་ཉིད་འདོད་པ་ལས་གྲོལ་ནས། །སེམས་ཅན་ཡོངས་སུ་སྨིན་པའི་ཕྱིར། །ཐེག་པ་འདི་ལ་འབྱུང་འདོད་གང་། །ཞེ་འདོད་སྐྱོ་བའི་བློ་སྤངས་ཏེ། །བྱང་ཆུབ་སེམས་ནི་གཅིག་སྤྱོད་པས། །ཀུན་མཁྱེན་ཡོན་ཏན་འབྱུང་བ་ལ། །ཐེག་པ་ཆེན་པོའི་དོན་ལ་ནི། 
།བག་མེད་སྤྱོད་པ་རབ་སྤངས་ཏེ། །དྲན་དང་ཤེས་བཞིན་ལྡན་པ་ཡིས། །བཤེས་གཉེན་ཞི་དུལ་ཉེར་ཞི་བའི། །ཡོན་ཏན་བཅོམ་ལྡན་ལུང་གིས་ཕྱུག །བརྩེ་བའི་བདག་ཉིད་སྐྱོ་བ་སྤང་། །ཀུན་ལ་སྙོམས་པའི་ཡབ་ཡུམ་ལགས། །འཁོར་བའི་ཡིད་སུན་དད་པར་ལྡན། །བག་ཡོད་དྲན་པའི་བློ་གྲོས་ཅན། །བདོག་པ་ཀུན་ཀྱང་ཆོས་ཕྱིར་སྲོག །འདོར་ནུས་རྣལ་འབྱོར་རབ་ཏུ་བརྩོན། །རང་གི་སེམས་ནི་འདུལ་བ་དང་། །གཞན་གྱི་སེམས་ནི་གཟུང་བའི་དོན། །བསོད་ནམས་ཡེ་ཤེས་འཕེལ་བའི་རྒྱུ། །ཚུལ་དང་མི་མཐུན་མེད་པ་མྲ །ཀུན་ཏུ་སྤྱོད་ལམ་གཙང་བ་ཡི། །ལེགས་པར་དཀྲུགས་ཤིང་གོ་བགོས་ཏེ། །ལྷ་དང་མི་རྣམས་འདུལ་བའི་ཕྱིར། །གཙང་མའི་ས་ཕྱོགས་ཉམས་དགའ་བར། །ཡངས་པའི་ཁྲི་ལ་གདན་བཤམས་ཏེ། །ལེགས་པའི་ཚོན་གྱིས་ཁ་བསྒྱུར་ལ། །རྔུལ་ཟན་ནག་པོ་བཤམས་བྱས་ལ། །བཅོས་བུའི་རས་རྣམ་སྣ་ཚོགས་བཏིང་། །རྐང་རྟེན་བཅས་པའི་ཁྲི་ལ་འདུག །རྐང་པ་ལེགས་བཀྲུས་འཛེགས་ནས་སུ། །ཆོས་གོས་གཙང་མ་རབ་བགོས་ཏེ། །བྱང་ཆུབ་སེམས་ལྡན་མདངས་སྣུམ་པས། །ཆོས་ཀྱི་སྟན་ལ་རབ་འདུག་སྟེ། །དགེ་བསྙེན་དགེ་སློང་ཕ་མ་དང་། །རྒྱལ་པོ་དག་དང་དེ་ཡི་འཁོར། །སེམས་ཅན་རྩེ་གཅིག་ལྷག་གྱུར་ལ། །ཕྲག་དོག་ལེ་ལོ་རྣམས་སྤངས་པའི། །བྱམས་ཤིང་མཆུ་བའི་གཏམ་སྙན་གྱིས། །སྣ་ཚོགས་དོན་ལྡན་ཆོས་བཤད་པ། །ཐབས་ལ་མཁས་པ་ཆེན་པོའི་ཚིག 
།འདི་༄༅། །ལྟ་སྟེ། ཤ་མེ་ཤ་མ་བ་ཏེ། ཤ་མེ་ཏེ་ཤ་ཏྲུ་ཨང་གུ་རེ། མམ་ཀུ་རེ། མུ་ར་ཇི་ཏེ། ཀེ་ར་ཤེ། ཡུ་ཀེ་ཡུ་རེ། ཏེ་ཙོ་བ་ཏི། ཨོ་ལོ་ཡ་ནི། བི་ཤ་ཐ། ནི་རྨ་ལེ། མ་ལ་ས་ནི་ཡེ། ཁུ་ཁུ་རེ། ཁ་གེ་གྲ་སྲེ། གྲ་སྭ་ནི། ཨོ་མུ་ཁི། ས་རང་མུ་ཁྲི། ཨ་མུ་ཁྲི། ཤ་མི་ཏ་ནི། སརྦ་གྲ་ཧ་ན། བྷན་དྷ་ན་ནི། ནི་གྲི་ཧྲི་ཏྲ། སརྦ་ར་པྲ་ཐ་ཏི་ན། བི་མུག་ཏ། མ་ར་བ་ཤ། སྦ་པི་ཏྭ་སྟུ་ཏ་མུ་ཏྲ། ཨ་ནུད་ག་ཏི་ཏྭ། སརྦ་མ་རི། པུ་ཙ་རི་ཏ། པ་ར་པ་རི་ཤུད་སྦྱེ།བི་གད་ཚྭ་མྲ སརྦ་མ་ར་ཀ་མ་ནི། ཞེས་པས་ཉོན་མོངས་སེལ་བ་དང་། །བདུད་དཔུང་ཚར་གཅོད་ཚིག་ཡིན་པས། །ལེགས་པར་ཁ་ཏོན་བྱས་པ་ན། །བདུད་ཀྱི་རིགས་ཀྱི་ལྷ་རྣམས་ཀྱིས། །ཐེག་པ་ཆེན་པོའི་རིགས་ཅན་གྱི། །དྲུང་དུ་འོང་བར་མི་འགྱུར་ཏེ། །འོངས་ཀྱང་བར་ཆད་མི་ཚུགས་པའོ། །ཀུན་ལ་སྙོམས་པའི་བརྩེ་སེམས་ཀྱིས། །བྱམས་པའི་ཡིད་ཀྱིས་བདུད་བཏུལ་ནས། །བྱང་ཆུབ་སེམས་ཀྱི་དཀྱིལ་འཁོར་དུ། །བདག་ལ་སྨན་པའི་འདུ་ཤེས་བསྐྱེད། །ཆོས་ལ་སྨན་གྱི་འདུ་ཤེས་དང་། །ཆོས་ཉན་ནད་པའི་འདུ་ཤེས་ཀྱིས། །ཁ་བུབ་སྣོད་བཞིན་སྐྱོན་སྤོངས་ལ། །ཁྱོད་ནི་མ་ཡེངས་རྩེ་གཅིག་ཉོན། །ང་ཡིས་ལེགས་པར་བསྟན་པའི་དོན། །ཞབས་རྡོལ་སྣོད་བཞིན་མ་སོང་བར། །དྲན་དང་ཤེས་བཞིན་ལྡན་པར་ཟུང་། །དུག་ཅན་ཉོན་མོངས་མ་སྦགས་པར། །བྱང་ཆུབ་སེམས་ལ་ནན་ཏན་བསྐྱེད། །ཡེངས་པའི་རྐྱེན་གྱིས་ས་མི་ཆོད། 
།མ་ཡེངས་སངས་རྒྱས་ཀུན་གྱི་ལམ། །བྱང་ཆུབ་སངས་རྒྱས་ཡུན་མི་རིང་། །ཞེས་བཀའ་སྩལ་ཏོ། །ཐེག་པ་ཆེན་པོའི་མངོན་པར་རྟོགས་པ་བྱང་ཆུབ་ལམ་གྱི་རྒྱུད་དང་མཉམ་པ་ལས། །གླེང་གཞི་སྣ་གཏད་པའི་ལེའུ་སྟེ་དང་པོའོ།། །།དེ་ནས་རིགས་ལྡན་འཁོར་གྱི་ནང་། །ལྷ་ཡི་དབང་པོས་སྟན་ལས་ལངས། །གུས་པས་ཐལ་སྦྱར་ཕྱག་འཚལ་ནས། །སྤྱན་སྔར་འདུག་སྟེ་འདི་སྐད་གསོལ། །ཀྱེ་མ་བཅོམ་ལྡན་ལྷ་ཡི་ལྷ། །སེམས་ཅན་ནམ་མཁའ་མཐའ་དང་མཉམ། །རྟོག་པ་སྣ་ཚོགས་ཐ་དད་ལ། །ཐེག་པ་གཅིག་གིས་ཇི་ལྟར་སྒྲོལ། །བྱང་ཆུབ་སེམས་སུ་གང་ལྟར་འདུས། །ཐེ་ཚོམ་བསལ་ཕྱིར་གསུང་དུ་གསོལ། །བཅོམ་ལྡན་འདས་ཀྱིས་བཀའ་སྩལ་པ། །ཉོན་ཅིག་རིགས་ལྡན་བརྒྱུད་པར་བཅས སེམས་ཅན་མཁའ་དང་མཉམ་པ་ལས། །སངས་རྒྱས་འཕྲིན་ལས་དེ་ཙམ་སྟེ། །ཁམས་གསུམ་འདི་དག་སེམས་ཅན་དུ། །བྱང་སེམས་ཐིག་ལེ་གཅིག་ཏུ་བསྟན། །དེ་ཉིད་མ་རིག་བག་ཆགས་ཀྱིས། །ཀུན་ཏུ་རྟོགས་པ་ཐ་དད་པའི། །འཁྲུལ་པའི་སེམས་ཅན་དཔག་མེད་རྣམས། །གདུལ་བྱར་གྱུར་པ་ཐ་འབྲིང་མཆོག །བྱིས་པ་འཕགས་པ་བྱང་ཆུབ་སེམས། །མ་རིག་མ་དག་དྲུག་པ་ལས། །དཔེར་ན་དཔག་བསམ་ཤིང་གཅིག་གིས། །རྩ་བས་ས་འོག་ཀླུ་ཡི་དོན། །སྡོང་པོས་ས་སྟེངས་མི་རྣམས་དགའ། །རྩེ་མོས་ས་བླའི་ལྷ་རྣམས་མགུ། །སྲིད་གསུམ་དགའ་བར་མཛད་པ་བཞིན། 
།བྱང་ཆུབ་སེམས་གཅིག་འོད་ཟེར་༄༅། །གྱིས། །དགེ་བས་ལྷ་མིའི་བདེ་བ་བསྒྲུབ། །དེ་སྤངས་ཉན་ཐོས་རང་སངས་རྒྱས། །སྤངས་ཐོབ་ས་བཅུ་ལ་གནས་པའི། །ཐེག་གསུམ་སྐུ་གསུམ་ཞིང་ཁམས་སུ། །དགའ་མགུ་རངས་པའི་བསམ་པ་ཅན། །བྱང་ཆུབ་སེམས་ནི་གཅིག་ཏུ་བསྟན། །སེམས་ཅན་ནམ་མཁའི་མཐའ་མཉམ་ལ། །ཉོན་མོངས་ཁམས་རྣམས་རེ་རེ་ཞིང་། །དེ་དག་བཅོམ་གྱིས་གང་ལ་ལང་། །བྱང་ཆུབ་སེམས་ནི་གཅིག་བཅོམ་ན། །དེ་རྣམས་ཐམས་ཅད་བཅོམ་པ་ཡིན། །བཅོམ་ལྡན་བྱང་ཆུབ་རྡོ་རྗེ་ནི། ཤེས་རབ་སྙིང་རྗེ་ཆེན་པོ་ཡིས། །ཐེག་པ་མ་ལུས་ཀུན་འདུས་པས། །ཐེག་པ་ཆེན་པོ་ཞེས་སུ་བརྗོད། །ཐམས་ཅད་མ་ལུས་བསྐྱེད་པའི་ཕྱིར། །ཐེག་པ་ཆེན་པོ་ས་གཞི་འདྲ། །ཐམས་ཅད་མ་ལུས་ཤོང་བའི་ཕྱིར། །ཐེག་པ་ཆེན་པོ་བར་སྣང་འདྲ། །ཐམས་ཅད་མ་ལུས་ཁྱབ་པའི་ཕྱིར། །ཐེག་པ་ཆེན་པོ་ནམ་མཁའ་འདྲ། །ཐམས་ཅད་མ་ལུས་དབང་བྱེད་ཕྱིར། །ཐེག་པ་ཆེན་པོ་རྒྱལ་པོ་འདྲ། །ཐམས་ཅད་མ་ལུས་གཅིག་ཡིན་ཕྱིར། །ཐེག་ཆེན་བྱང་ཆུབ་སེམས་ཡིན་ནོ། །ཐེག་པ་ཆེན་པོའི་མངོན་པར་རྟོགས་པའི་བྱང་ཆུབ་ལམ་གྱི་རྒྱུད་ཆེན་ནམ་མཁའ་དང་མཉམ་པ་ལས། །གླེང་བསླངས་ཐེག་པ་ཆེན་པོ་ངོས་གཟུང་བའི་ལེའུ་སྟེ་གཉིས་པའོ།། །།ཀུན་ལ་ཁྱབ་པའི་ཆོས་ཉིད་དབྱངས། །རྒྱལ་བའི་གསུང་དབྱངས་གཅིག་ལས་སུ། །སེམས་ཅན་མོས་པ་ཐ་དད་པའི། 
།ཆོས་ཚུལ་མཐའ་ཡས་དཔག་མེད་ལས། །མདོར་བསྡུས་སྦྱོང་བྱེད་གཉེན་པོའི་ཆོས། །བརྒྱད་ཁྲི་བཞི་སྟོང་གྲངས་བརྗོད་པ། །དུག་གསུམ་ལྷན་སྐྱེས་འདུལ་བའི་ཕྱིར། །འདུལ་བ་འཛིན་པའི་སྡེ་སྣོད་དུ། །སེམས་ཅན་རྣམས་ལ་གནོད་པ་སྤང་། །སྡིག་པ་ཅི་ཡང་མི་བྱ་བར། །སྡོམ་པ་གསུམ་པོ་ཚུལ་བཞིན་བསྲུངས། །མདོ་སྡེ་འཛིན་པའི་སྡེ་སྣོད་ལ། །འགྲོ་བ་ཀུན་ལ་ཕན་དོན་དུ། །དགེ་བ་ཕུན་སུམ་ཚོགས་པ་ཡི། །ཏིང་འཛིན་ལྷག་པའི་བསམ་པ་བསྟན། །མ་མོ་འཛིན་པའི་སྡེ་སྣོད་ཀྱིས། །རང་གི་སེམས་ནི་གདུལ་བའི་ཕྱིར། །སྣ་ཚོགས་ཚུལ་གཅིག་དོན་སྟོན་པའི། ཁོ༑ས་རབ་གསུམ་ལ་ནན་ཏན་བསྐྱེད། །རིགས་པ་གཉིས་ལ་ལེགས་གནས་པའི། །རང་རིག་ཡེ་ཤེས་མངོན་དུ་བྱས། །འདི་ནི་སངས་རྒྱས་བསྟན་པ་ལས། །གཉེན་ཕོ་ཀུན་འདུས་སྡེ་སྣོད་ཡིན། །དོན་གཅིག་ཉིད་ལས་མ་རྨོངས་པའི། །འབྲས་བུ་གཅིག་ཏུ་རྒྱལ་བར་གསུངས། །ཐོག་མེད་དུས་ན་མ་རིག་པས། །བག་ཆགས་ཉོན་མོངས་དབང་གིས་སུ། །ལས་ཀྱིས་སྐྱེ་བ་དཔག་མེད་བླངས། །སྐྱེ་ཤི་གཉིས་ཀྱི་སྡུག་བསྔལ་ལ། །བསྒྲང་གིས་མི་ལངས་མཐའ་ལས་འདས། །སེམས་ཅན་གཅིག་གིས་ལུས་བླངས་པའི། ་།་རུས་བསགས་ན་རི་རབ་ཙམ། །ཁྲག་དང་ཆུ་སེར་རྒྱ་མཚོ་ཙམ། །སྡུག་བསྔལ་ནམ་མཁའི་མཐརམི་།ང། །དོནམེད་སྲིད་པའི་གློང་དུ་འཁྱམས། ་།ས་ཆེར་ངན་སོང་རྦ་ལ་གཡེངས། །ད་ལྟར་དྲན་ཡང་སྐྱི་ཤ་གཡའ། 
།དོན་མེད་༄༅། །འབའ་ཞིག་ཡིན་པར་ཟད། །མི་ཤེས་སྲིད་པའི་གློང་འདི་ན། །གཟུགས་མེད་སྟོང་པའི་ཆགས་ཞེན་ཅན། །སེམས་ཅན་མཐའ་ཡས་བསམ་མི་ཁྱབ། །གཟུགས་ཅན་དབང་པོ་ཕྱོགས་གཅིག་ཏུ། །ཡུལ་ལྔར་ཞེན་པ་དཔག་ཏུ་མེད། །འདོད་ཁམས་ཡུལ་དྲུག་ཕྱི་ནང་དུ། །ཆགས་སྡང་ཟུག་རྔུའི་ལས་ཀྱིས་མནར། །ཁམས་གསུམ་བག་ཆགས་བར་དོ་ན། །སེམས་ཅན་མཁའ་ཡིས་ཁམས་མཉམ་ལས། །ལས་ཀྱིས་འཁོར་བའི་འདོད་གཟུགས་རྣམས། །ཕལ་ཆེར་ངན་སོང་གནས་ན་འཁོར། །མི་ལུས་ཐོབ་པ་ཤིན་ཏུ་ཉུང་། །དེ་ལས་དལ་འབྱོར་ཐོབ་པ་ནི། །ཉིན་མོའི་སྐར་མ་མཐོང་བས་དཀོན། །ལན་ཅིག་སྲིད་པའི་མི་ལུས་ཀྱང་། །དོན་མེད་ཁ་རྗེ་དབང་ཐོབ་མིན། །བླ་མ་དཀོན་མཆོག་ཐུགས་རྗེ་དང་། །རང་གི་བསོད་ནམས་ཚོགས་བསགས་པའི། །དགེ་བའི་འབྲས་བུ་ཚེ་འདིར་སྨིན། །གནས་སྐབས་སྤྲིན་བར་ཉི་མ་ཙམ། །རྟག་མི་ཐུབ་སྟེ་འགག་པའི་ཆོས། །དེ་བས་དམ་པའི་ཆོས་དཀོན་ཏེ། །བསྐལ་པ་སྟོང་ཕྲག་མང་པོ་མྲ །དམ་ཆོས་ཉི་མ་འཆར་བ་ཉུང་། །ཆོས་མེད་མུན་པའི་འཇིག་རྟེན་མང་། །རང་སེམས་སངས་རྒྱས་མཇལ་བ་དེ། །ཡིད་བཞིན་ནོར་བུ་བས་ཀྱང་དཀོན། །སྟོན་པའི་དམ་ཆོས་སྤྱོད་པ་ནི། །འཁོར་ལོ་སྒྱུར་རྒྱལ་ཉིད་ལས་ཉུང་། །དགེ་འདུན་རྗེས་སུ་བསྒྲུབ་པའི་དུས། །མེ་ཏོག་ཨུ་དུམ་བར་བས་དཀོན། །སྔར་འདས་མ་བྱོན་ད་ལྟར་གྱི། 
།སངས་རྒྱས་བསྟན་པ་དཔག་མེད་ཀྱང་། །ཐེག་མཆོག་བྱང་ཆུབ་ལམ་ལྡན་གྱི། །འབྲས་བུ་མྱུར་དུ་ཐོབ་པ་འདི། །ཀུན་ལས་ལྷག་པའི་སྨོན་ལམ་གྱིས། །མ་རུངས་གདུལ་དཀའ་འདུལ་བ་ཡི། །མི་མཇེད་ཤཱཀྱ་ཐུབ་པའི་ཞིང་། །ཉོན་མོངས་ཡེ་ཤེས་སྤངས་ཐོབ་བྲལ། །དེ་ཡི་རང་བཞིན་དེས་གྲོལ་ཕྱིར། །ཐེག་པ་ཆེན་པོའི་ལམ་ཞུགས་རྣམས། །རྒྱལ་བའི་ཆོས་སྐུ་ཉི་མ་ལ། །མཁའ་ལ་གསལ་འགྲིབ་མེད་གྱུར་ཀྱང་། །བྱིས་པ་བློ་དམན་རིགས་རྣམས་ལ། །ས་ཡི་སྡེ་རིས་ཉི་མ་རྒས། །སྟོན་པ་མྱ་ངན་འདས་ཚུལ་སྟོན། །ལྔ་བརྒྱ་ཕྲག་བཅུར་བསྟན་པ་འགྲིབ། །ཆོས་མིན་མུན་པའི་དབྱུག་སྐོར་བྱེད། །མི་ལུས་ཐོབ་ཀྱང་དོན་རེ་ཆུང་། །བསོད་ནམས་མ་ཡིན་མཐུ་ལས་བྱུང་། །མུ་གེ་ནད་དང་མཚོན་གྱིས་འཇིགས། །བཅུ་པའི་བར་ལ་དམ་ཆོས་ནུབ། །བྱམས་པའི་ཐུགས་རྗེས་དགེ་ལ་འཇུག །གནས་སྐབས་བསོད་ནམས་ཡར་ལ་འཕེལ། །རྡོ་རྗེའི་སྐུ་ལ་འགྱུར་མེད་ཀྱང་། །སེམས་ཅན་རྣམ་རྟོག་ལས་ཀྱི་ས། །བསྟན་པ་རེ་ལ་སྟོན་པ་རེ། །ཆེ་ཆུང་རིང་ཐུང་དུ་མ་འབྱུང་། །རྨི་ལམ་སྒྱུ་མའི་ཆོ་འཕྲུལ་ཡིན། །ཡང་དག་དོན་ལ་བསྟན་པ་གཅིག །ཀུན་མཁྱེན་ཡེ་ཤེས་གཅིག་ལ་འདུས། །མ་རིག་པ་ལ་བསྟན་པ་མང་ མངས་པསདེབཞིནཉིདམརྟོགས། །ནམ་མཁའ་གཅིག་ལས་མང་མི་ཡོད། །མངས་ན་བུག་གསར་མཐོང་བས་ཞན། །ནམ་མཁའ་མ་རྟོགསཇིབཞིནནོ། །བདེགཤེགས་སྙིང་པོས་ཀུན་ལ་ཁྱབ། 
ཁུ་མེད་སེམས་ཅན་གང་༄༅། །ཡང་མེད། །རྐྱེན་ཐོབ་མི་ཡི་ལུས་སེམས་ལ། །རྒྱལ་བའི་སྐུ་གསུང་ཐུགས་གནས་པའི། །ནམ་མཁའ་ལྟ་བུའི་ཆོས་ཉིད་དེ། །ཕྱོགས་རིས་མེད་པར་ཀུན་གྱི་ཡུལ། །ཉི་མ་ལྟ་བུའི་རིག་པའི་འོད། །མཐོངས་ཉི་བཞིན་དུ་ཉམས་སུ་ལོང་། །ཕྱི་ནང་མེད་པར་མཉམ་པ་ཉིད། །ཐེག་པ་ཆེན་པོ་འདི་དོན་ལ། །མི་ལུས་སངས་རྒྱས་དགོངས་པ་ཅན། །ལྷུན་གྲུབ་ཉིད་དུ་ཡོངས་གྲུབ་ཀྱང་། །གཞན་དབང་རྐྱེན་གྱིས་གཉིས་སུ་སྣང་། །ཀུན་བརྟགས་བློ་བུར་ཞབྲུལ་པ་འདོད། །གསེར་འགྱུར་རྩི་ཡི་རྣམ་པ་ཡིས། །ལྕགས་ནི་གསེར་དུ་བྱས་པ་བཞིན། །མི་གཙང་སྒྲིབ་པའི་ལུས་སྤངས་ནས། །དྲི་མེད་རྒྱལ་བའི་སྐུ་རུ་འགྱུར། །ཐུགས་རྗེའི་ཉི་འོད་ཕྱོགས་བཅུར་བརྡལ། །མ་རིག་མུན་པའི་ཚོགས་རྣམས་སེལ། །ཡེ་ཤེས་སྣང་བ་ཀུན་ཏུ་གསལ། །ཡང་དག་ཆོས་ལ་སྤྱོད་པས་ཐོབ། །དོན་གྲུབ་ཐོབ་པར་འགྱུར་ནས་ནི། །འདི་ལ་འབད་པ་མ་བསྒྲུབས་ན། །བྱས་པ་དོན་མེད་སྡུག་བསྔལ་རྒྱུ། །འདུས་བྱས་མི་རྟག་འཇིག་ཆོས་ཅན། །ལོ་ཟླ་ཚེས་གྲངས་མི་རྟག་སྟེ། །དུས་ཀྱིས་བདས་པས་ཕར་ཕར་འགྲོ། །སྐད་ཅིག་མི་སྡོད་མྱུར་དུ་འཆི། །དུས་ཀྱིས་འཕོ་བསྐྱས་བྱུང་ཙམ་ན། །མཛའ་བ་རྣམས་ཀྱང་མེད་པར་འགྱུར། །མི་མཛའ་རྣམས་ཀྱང་མེད་པར་འགྱུར། །ཕྱི་ཡི་གནས་ཀྱང་མེད་འགྱུར་ལ། །ནང་གི་རྫས་ཀྱང་མེད་པར་འགྱུར། །དེ་བཞིན་བདག་ཀྱང་མེད་འགྱུར་བས། 
།མི་རྟག་ཤི་བའི་དུས་ཀྱི་ཚེ། །ཡུན་རིངས་དུས་སུ་དཀའ་སྤྱད་པའི། །འཇིག་རྟེན་ཆོས་ཀྱིས་ཅི་ལ་ཕན། །དེ་བས་ཆོས་ཚོལ་འབད་པ་སྐྱེད། །ཆོས་མེད་གསོན་པ་ཅི་ཞིག་རུང་། །དེ་བས་འཇིགས་པ་ཀུན་སེལ་བའི། །འགྲོ་བའི་མགོན་ལ་སྐྱབས་སུ་མཆི། །དེ་ཡི་ཐུགས་སུ་ཆུད་པའི་ཆོས། །བྱང་ཆུབ་སེམས་ལ་བདག་ཉིད་འཇུག །མི་ལུས་ཐོབ་ནས་ཆོས་མེད་པ། །གསེར་གླིང་སྟོང་ལོག་བྱས་པ་འདྲ། །མི་ལུས་འདབས་ནས་མི་ལེན་པས། ཁེ་བས་བྱང་ཆུབ་ཐོབ་མི་སྲིད། །དེ་འདྲའི་མི་ལུས་སྟོང་ལོག་མཁན། །སྙིང་པོ་མེད་ལས་སྙིང་པོར་གཟུང་། །གཟོ་དང་གསོབ་ཀྱིས་མ་བསླུས་སམ། །འཇིག་རྟེན་མི་རྟག་སྒྱུ་མ་འདྲ། །རང་གི་རང་བསླུས་ངན་སོང་གཟུགས། །རྫུན་ལ་བདེན་འཛིན་གཏི་མུག་ཅན། །མི་ཤེས་བླུན་པོ་དུད་འགྲོར་འཕོ། །རྟོག་པ་རགས་ལ་ཆགས་སྡང་ཆེ། །གསོད་ལ་དགའ་ཞིང་དམར་ལ་རྔམ། །ལས་ཀྱི་གཤིན་ཆེན་དམར་པོ་དེ། །དམྱལ་བའི་ལས་མཁན་བསླེབ་པ་ཡིན། །ཡོད་པས་མི་ཆོག་མེད་ལ་བརྣབ། །གཡུང་པོ་སེར་སྣས་སྲེད་པ་དེ། །ཡི་དྭགས་གནས་ན་སྔ་ཕྱི་མེད། །སྡུག་བསྔལ་གནས་ལ་རྒྱུན་དུ་འཁོར། །ཆུ་བོ་འཐུར་སོང་གྱེན་མི་ལྡོག །དེ་བཞིན་ངན་སོང་སྡུག་བསྔལ་ལས ཐར་པ་ཐོབ་པ་ག་ལ་སྲིད། །གནས་སྐབས་ཚུལ་མིན་མ་གཏོགས་སོ། །འཁོར་བ་པ་ལ་བདེ་བ་མེད། །འཁོར་བའི་བདེ་བ་སྡུག་བསྔལ་ཡིན། །གླེན་པ་དུག་ཅན་ཟས་ལ་ཞིམ། 
།འཁོར་བའི་སྡུག་བསྔལ་བསྒྲུབ་༄༅། །ལ་དགའ། །འདོད་པ་བདེ་བ་ཐོབ་འདོད་ཀྱང་། །བསྒྲུབ་པ་སྡུག་བསྔལ་འབའ་ཞིག་བསྒྲུབ། །སྡུག་བསྔལ་རྦ་ལ་གཡེང་ཙམ་ན། །འཁོར་བའི་འབྲས་བུ་དུས་དེར་གྲུབ། །མི་གཙང་ཁྲོད་ཀྱི་སྲིན་བུ་བཞིན། །བདེ་བ་ལ་ཆགས་སྡུག་བསྔལ་གྲུབ། །ཐུན་མོང་རྒྱུད་ལྔའི་སྡུག་བསྔལ་ལས། །བྱེ་བྲག་ལས་ཀྱིས་སྡུག་བསྔལ་ནི། །ལྷ་ལ་འཆི་འཕོ་སྡུག་བསྔལ་བ། །མནར་མེད་དམྱལ་བའི་དུ༷༷ཁ་ཆེ། །ལྷ་མིན་ཆགས་སྡང་བརྩད་པ་ཡིས། །རང་སྙིང་གས་ནས་འཆི་བ་དང་། །མི་ལ་རྐྱེན་དབང་འདུ་བྱེད་ཀྱིས། །ཟད་པ་མེད་པའི་ཟུག་རྔུ་དང་། །དུད་འགྲོ་མི་ཤེས་མུན་པ་ལ། །གཅིག་གིས་གཅིག་ཟ་འཇིགས་པ་དང་། །ཡི་དྭགས་ཟས་མཐོང་ཚེ་ན་དགྲ། །གཤེད་པོས་གཙེ་བའི་དུ༷༷ཁ་དང་། །དམྱལ་བ་དུས་མིན་རྒྱུན་དུ་ནི། །སྡུག་བསྔལ་ཐམས་ཅད་བསྲན་ཐབས་མེད། །ལས་ཀྱི་རྣམ་སྨིན་མ་ཟད་ན། །དམྱལ་བའི་ཚེ་ལ་འཛད་པ་མེད། །ལས་ནི་ཉོན་མོངས་དབང་གིས་བྱས། །ཉོན་མོངས་མ་རིག་འཁྲུལ་པ་ལ། །བྱང་ཆུབ་སེམས་གཅིག་མ་གཏོགས་པ། །ཟད་པ་མེད་པར་རྒྱུན་དུ་འཁོར། །མུ་མཐའ་ཡོད་པར་ངས་མ་མཐོང་། །ལོག་འཁྲུལ་སེམས་ཅན་སྙིང་བསྲན་ཅན། །མི་ལུས་སོ་མཚམས་མཁར་ན་ཡོད། །ད་རེས་ཡོད་ན་གཏན་དུ་ཡོད། །དེ་བས་བསྒྲིམས་ཏེ་གུས་འབད་ན། །ཐོས་པ་མང་པོའི་མི་ཕྱིར་འབྲོངས། །དགེ་བའི་བཤེས་གཉེནཐོདབཞིནབསྐུར། 
།འགྲོལ་སྙིང་རྗེའི་སེམས་ཀྱིས་སུ། །ལུས་དང་སྲོག་ལ་མ་ལྟ་བར། །ཐེག་ཆེན་དམ་ཆོས་མྱུར་དུ་ཚོལ། །སྔོན་གྱི་རྒྱལ་བ་སྲས་བཅས་ཀྱིས། །དམ་པའི་ཆོས་ནི་ཚོལ་བའི་ཕྱིར། །སློབ་དཔོན་བཀའ་ལས་མི་འདའི་དོན། །སྲོག་ལས་འཕངས་པའིབློ་བུར་ནས། །ཉམ་ང་མེད་པའི་བསམ་པ་ཡིས། །ལུས་ལ་ལྕགས་གཟེར་སྟོང་བཏབ་ཅིང་། ཁྲ་ལ་མར་མེ་སྟོང་བཙུགས་ཏེ། ་་བཞར་རུས་པ་གཅོག་པ་དང་། །ཁྲག་གིས་ཆག་ཆག་བཏབ་ནས་སུ། །ཆོས་འདོད་མཆོད་སྨིན་བྱ་དཀའ་རྣམས། །སྡུག་བསྔལ་བྱུང་ཡང་བཟོད་པ་ཡིན། །འགྱོད་མེད་སྙིང་ནས་གཏོང་བ་ལ། །ལོངས་སྤྱོད་གཡོ་བ་སྨོས་ཅི་དགོས། །དེ་བས་ལམ་མཆོག་འདིར་ཞུགས་གང་། །འཁོར་བའི་དགྲ་བོ་སྙིང་སོམས་རླ། །རྒྱལ་བའི་རྗེས་སུ་ཅིས་མི་ཞུགས། །ཕ་རབས་བུ་ཡིས་མི་གཅད་པར། །རྒྱལ་སྲས་རྣམས་ཀྱི་ཐུགས་རྗེ་ཡིས། །བདག་ཉིད་འདི་ལྟར་འཁོད་པ་ལ། །བཀའ་དྲིན་རྗེས་སུ་དྲན་པ་ཡིས། །བྱས་པ་ཆུད་ཟོད་མི་གཏང་བར། །ད་ནི་དད་པ་རབ་ཏུ་སྐྱེད། །བྱང་ཆུབ་སེམས་ཀྱི་ཆོས་རྣམས་ལ། །ཉིན་མཚན་རྟག་ཏུ་བསམ་པར་གྱིས། །སེམས་ཅན་སངས་རྒྱས་སྙིང་པོ་ཅན། །དུས་འདིར་རྒྱལ་བའི་སྲས་སུ་འགྱུར། །དེ་བཞིན་ཉིད་དུ་བདག་ལུང་བསྟན། །འཁོར་འདས་གཉིས་ཀྱི་ཡོན་ཏན་ནི། །ཉོན་མོངས་དབང་གིས་འཁོར་བར་འ་ས། །དཀར་ནག་ལས་ཀྱིས་བདེ་སྡུག་བྱུང་། །དཀར་པོའི་ལས་ཀྱི་ཡོན་ཏན་གྱིས། 
།འདོད་རིགས་དྲུག་ལ་མི་༄༅། །གཅིག་པའི། །ཡོན་ཏན་ཕྲ་མོ་སྣ་རེ་ཡོད། །དམྱལ་བས་ཚེ་ནི་སྔ་ཕྱི་དྲན། །ཡི་དྭགས་སྔོས་པས་ཟས་ཐོབ་འགྱུར། །དུད་འགྲོ་རྣམས་ལ་ཟས་སྐོམ་ཡོད། །ལྷ་མིན་རྣམས་ལ་རྫུ་འཕྲུལ་དང་། །མི་ཡི་ལུས་ལ་སྡོམ་པ་ཆགས། །ལྷ་རྣམས་མངོན་པར་ཤེས་པ་ཡོད། །གཟུགས་ཀྱི་ཁམས་ན་བསམ་གཏན་གནས། །གཟུགས་མེད་དེ་ལས་ཁྱད་འཕགས་ཐོབ། །ལས་ཟད་ཉོན་མོངས་འགོག་པ་ཡིས། །འཕགས་པ་ཉན་རང་དགྲ་བཅོམ་ཐོབ། །ལམ་ཞུགས་འཁོར་བའི་ཉམས་མྱོང་གྲོལ། །རང་དོན་ས་གནས་བདེ་བ་ཐོབ། །གཞན་དོན་སྒྱུ་མའི་སྙིང་རྗེ་འབྱོངས། །དེ་དོན་གོང་དུ་མཐར་ཕྱིན་པས། །སངས་རྒྱས་ཞིང་ཁམས་བདེ་བ་ཅན། །ཆོས་ཀྱི་དབྱིངས་ལ་ཡངས་དོག་མེད། །མཉམ་ཡངས་ཐང་ནི་ལག་མཐིལ་ལྟར། །སྣ་ཚོགས་མེ་ཏོག་པདྨའི་ལྗོངས། །ཁ་དོག་དྲི་བསྲུང་ཕུན་སུམ་ཚོགས། །རིན་ཆེན་གཞལ་ཡས་ཁང་ཆེན་པོ། །རྣམ་པ་གཟུགས་ལ་རང་བཞིན་དབྱིངས། །ཀུན་ཏུ་སྣང་གི་ཕོ་བྲང་ན། །ནམ་མཁའི་སྐུ་ལ་མཚན་དཔེས་སྤྲས། །རྟོག་པ་མེད་པའི་ཡེ་ཤེས་ཅན། །ཕྱོགས་རིས་མེད་པའི་དཀྱིལ་འཁོར་ལ། །ཕུན་སུམ་ཚོགས་པ་ལྔ་དང་ལྡན། །འགྱུར་མེད་འོད་གསལ་རྡོ་རྗེ་གདན། །མི་གཡོ་བདག་གཞན་དོན་གྲུབ་ལ། །བསམ་གྱིས་མི་ཁྱབ་དཔག་པར་དཀའ། །དེ་དོན་བྱང་ཆུབ་སེམས་ལས་བྱུང་། །སངས་རྒྱས་བྱང་ཆུབ་སེམས་དཔའི་ཁྱད། །རྒྱ་མཚོ་བ་གླང་རྨིག་རྗེས་ཆུ། 
།སར་གནས་ཡོན་ཏན་མཐོང་ཙམ་ན། །ཉན་རང་ཡོན་ཏན་རྡུལ་གྱི་ཆུ། །དེ་ཙམ་ཉིད་ཀྱིས་དོན་ཐོབ་ཀྱང་། །ལྷ་ཡི་བདེ་བ་སྡུག་བསྔལ་དངོས། །འགྲོ་བ་གཞན་རྣམས་ལྟ་ཅི་སྨོས། །དེ་ལ་སོགས་པའི་ཡོན་ཏན་རྣམས། །ཅེས་རེ་དབང་པོ་མ་འགགས་ན། །མཐོང་དང་ཐོས་དང་དྲན་པ་ཤེས། །གནས་སྐབས་ཙམ་གྱི་འདོད་པ་ལ། །ལུས་སྲོག་སྡུག་པ་བཀོལ་ནུས་ན། །གནས་སྐབས་མཐར་ཐུག་ཐམས་ཅད་དུ། །རང་གཞན་དོན་གཉིས་བསྒྲུབ་པ་ཡི། །ཅི་སྟེ་དམ་པའི་ཆོས་མི་ནུས། །སྔོན་གྱི་བསོད་ནམས་མ་ཡིན་པའི། །དབང་མེད་ལས་ལ་བྱ་ཐབས་མེད། །རང་དབང་ཡོད་པའི་ལྷ་མི་རྣམས། །རིན་ཆེན་གཏེར་ཁ་འབྱེད་དུས་སུ། །ལོངས་སྤྱོད་བྱེད་པའི་དུས་ལ་བབ། །རྫོགས་སངས་རྒྱས་ཀྱིས་རབ་བསྔགས་པའི། །སངས་རྒྱས་ཆེ་བའི་ཡོན་ཏན་རྣམས། །ཐོས་པ་ཙམ་གྱིས་མོས་པ་སྐྱེ། །དྲན་པ་ཙམ་གྱིས་སྡིག་པ་འདག །མཐོང་བ་ཙམ་གྱིས་ཡོན་ཏན་ཐོབ། །ཉམས་སུ་བླངས་ན་སྨོས་ཅི་དགོས། །ས་བོན་རུལ་བ་མྱུ་གུ་མེད། །དད་མེད་རྣམས་ལ་ཆོས་མི་འོང་། །དེ་ཕྱིར་འདོད་པའི་དད་པ་ནི། །སྐོམ་པ་ཆུ་ཡིས་གདུངས་པ་བཞིན། །སངས་རྒྱས་ཆོས་ལ་རྩོལ་བ་སྐྱེད། །མོས་གུས་བུ་ཡིས་མ་མཐོང་བཞིན། །ངེསཤེས་གཏིང་ནས་ཐོབ་པར་བྱ། །ཡིད་ཆེས་ཟས་ཀྱི་རོམྱངབཞིན། །འགྱུརམེད་དད་པ་ཁུངས་སུ་ཚུད། །དད་པའི་ས་གཞི་བཟང་པོ་ལ། །བྱང་ཆུབ་ལྗོན་ཤིང་བསྐྲུན་པ་ཡིན། 
།རྒྱལ་བའི་བསྟན་ལ་རབ་ཏུ་༄༅། །ཞུགས། །བྱང་ཆུབ་དམ་པ་ཐོབ་པར་གྱིས། །འདི་ཉིད་མ་རྟོགས་དོན་མེད་དོ། །བྱང་ཆུབ་སྙིང་པོ་ཀུན་ཁྱབ་ཀྱང་། །སྔོན་ཚེ་བསོད་ནམས་ཆེན་མར་བསགས། །བསགས་པ་ཚེ་འདིར་ཟད་པའི་རིགས། །མི་ཁོམ་བརྒྱད་དང་ཆ་མཐུན་པའི། །མི་ལུས་ཐོབ་ཀྱང་སྐལ་ཆད་རིགས། །འགྱུ་བྱེད་དབང་པོ་ལྔ་གསལ་ཡང་། །དམ་པའི་དོན་ལ་མི་ཤེས་རྨོངས། །ཚེ་འདིར་སྲེད་པའི་སེར་སྣས་འཇུངས། །ཞེ་སྡང་ཁོང་ཁྲོ་རྒྱུན་མི་འཆད། །འཇིག་རྟེན་ཁེ་གྲགས་བློས་མི་སྤོངས། །ཕྱིན་ཅི་ལོག་ལས་བློ་མི་འཁྱུར། །རྒྱུན་དུ་ནད་དང་སྡུག་བསྔལ་མནར། །འགལ་རྐྱེན་ཟད་མེད་རྟག་ཏུ་འོང་། །ཞུམ་ཞིང་སྤྱིད་ལུག་དབང་མེད་རྣམས། །ཆོས་ཀྱི་སྣོད་མེད་རིགས་ཆད་ཡིན། །བློ་དམན་ཡུལ་ཆུང་ཐོས་དགུམ་སྒྲུག །ཆོས་ལ་ཆོག་ཤེས་ངོམས་པ་སྐྱེན། །སྐྱིད་འདོད་དཀའ་སྤྱོད་མི་ནུས་དང་། །སྙིང་རྗེ་ཆུང་ལ་རྐྱེན་མི་ཁྱག །ཕྱོགས་རིས་ལྟ་བའི་མུ་ལ་ཞེན། །ཆོས་དང་ཆོས་མིན་ཤན་མི་ཕྱེ། །མཐའ་དྲུག་ཚིག་གིས་དོན་མི་རྟོགས། །ངེས་ཤེས་ཆུང་ལ་ལོག་ལྟ་ཆེ། །བདག་བསྟོད་གཞན་སྨོད་ཤེས་རབ་ཅན། །རྒྱུ་འབྲས་ཁྱད་གསོད་ཕན་སེམས་བྲལ། །ཐེག་པ་ཆེན་པོའི་རིགས་མ་ཡིན། །སྟོབས་ཆུང་ཉན་ཐོས་བྱིས་པའི་ཆོས། །ཐེག་ཆེན་ནམ་མཁའ་ལྟ་བུ་ལ། །ཐེག་ཆུང་ཁུ་ཚུར་བཞིན་དུ་བསྡུས། །ས་བོན་མ་རུངས་མི་ལུབྲུང་ལྟར། །རིགས་ཆད་རྣམས་ཀྱིས་དོན་མི་འགྲུབ། 
།བསོད་ནམས་དམན་པའི་རྣམ་སྨིན་ཡིན། །ཐེག་པ་ཆེན་པོའི་མངོན་པར་རྟོགས་པ་བྱང་ཆུབ་ལམ་གྱི་རྒྱུད་ཆེན་ནམ་མཁའ་དང་མཉམ་པ་ལས། དམ་པའི་ཆོས་ཡོངས་སུ་ཚོལ་བའི་ལེའུ་སྟེ་གསུམ་པའོ།། །།གཟུང་འཛིན་རྣམ་ཤེས་འཁྱམ་པོ་དེ། །སྲིད་པའི་རྩེ་མོ་མན་ཆད་ནས། །དམྱལ་བའི་སྲིན་བུ་ཡན་ཆད་དུ། །སྐྱེས་པའི་མཐའ་ལ་ཐུག་མེད་པས། །ནམ་མཁས་གར་ཁྱབ་ཀུན་ཁྱབ་པའི། །ཁམས་གསུམ་བར་དོའི་སེམས་ཅན་གྱིས། །ཕ་མ་མ་བྱས་གཅིག་ཀྱང་མེད། །ཁྱད་པར་དུ་ཡང་མ་ཉིད་དོ། །དུས་གསུམ་རྒྱུ་རྐྱེན་ལས་བྱུང་ལུགས། །མི་གཙང་འདམ་རྫབ་བུ་ག་ནས། །སྐྱབས་མེད་སྲིན་བུ་ལྟ་བུ་ལ། །བརྩེ་བའི་མིག་ལྟ་སྙན་པའི་ངག །འཛུམ་པའི་སྔོན་བསུ་བྱམས་པའི་སེམས། །གཅེས་པའི་ལུས་བླངས་ཞིམ་པའི་ཟས། །འཁོར་བའི་རྫས་དང་རྒྱལ་སྲིད་བྱིན། །འཇིགས་པའི་སྐྱབས་བྱས་ལུས་སེམས་བསྐྱེད། །དེ་ཡི་དྲིན་ནི་དཔག་པར་དཀའ། །དཔེ་ནི་དེས་མཚོན་འགྲོ་ཀུན་བྱས། །ཕ་མ་ཕྲག་པར་བཀལ་ནས་སུ། །སྟོང་གསུམ་ལན་གསུམ་བསྐོར་གྱུར་ཀྱང་། །ཕ་མའི་དྲིན་ནི་འཁོར་བ་མིན། །ཅི་ཕྱིར་མ་ཡིས་བུ་ཡི་དོན། །ལུས་དང་སྲོག་ལ་མ་བལྟོས་པར། །དམྱལ་བ་ལྟ་བུའི་སྡུག་བསྔལ་མྱོང་། །ལོངས་སྤྱོད་རྣམས་ནི་སྨོས་ཅི་དགོས། །སྟོང་གསུམ་ཉུངས་འབྲུ་ཙམ་དུ་ནི། །བསིལ་ནས་བསྒྲང་བར་ནུས་མོད་ཀྱིས། །སེམས་ཅན་གཅིག་གིས་མ་གཏོགས་པའི། 
།ལན་གྲངས་བསྒྲང་བར་ག་ལ་༄༅། །ནུས། །དེ་བཞིན་དྲིན་ནི་བརྗོད་ལས་འདས། །དྲིན་ཅན་སེམས་ཅན་ཕ་མ་རྣམས། །འཁོར་བའི་སྡུག་བསྔལ་འཁྱམ་པ་ལ། །མིར་གྱུར་སྙིང་རྗེ་མི་སྐྱེ་ན། །རང་ཉིད་སྨོན་པ་བ་གླང་ཡིན། །ཉིན་ཤ་ཟ་བའི་བུ་དང་འདྲ། །བུ་སྐྱེས་མ་ཡི་གཤེད་མར་ཆེ། །ཉིན་གཅིག་དགྲ་ལ་བསྐྱབས་པ་ལ། །ཕན་པ་དྲིན་དུ་གཟོ་བ་དང་། །མཚན་གཙིག་གཉེན་དུ་འགྲོགས་པ་ལ། །གནོད་སྤངས་ཕན་པ་བྱེད་ཚོད་ལ། །ཐོག་མེད་གྱུར་ནས་ད་ལ་ཐུག །བྱམས་པས་བསྐྱབས་པའི་ཕ་མ་ལ། །གནོད་སྤངས་ཕན་པ་ཅིས་མི་འདོགས། །མ་རིག་འཁྲུལ་པའི་དུས་ཀུན་ན། །སེམས་ཅན་ཐམས་ཅད་ཕ་མ་ཡིན། །དེ་ལ་གནོད་པ་བྱར་མི་རུང་། །རིག་པ་ལམ་དུ་ཁྱེར་དུས་སུ། །སེམས་ཅན་ཐམས་ཅད་ཡི་དམ་ལྷ། །ལྷ་ལ་གནོད་པར་བྱར་མི་རུང་། །དོན་ལ་སེམས་ཅན་སེམས་ཉིད་གཅིག །ལོག་ལྟ་གནོད་པ་བྱར་མི་རུང་། །བྱས་ན་འདི་ཕྱི་མཚམས་གསུམ་དུ། །ལན་ཆགས་རྣམ་སྨིན་རྒྱུན་མི་འཆད། །སེམས་ཅན་གཅིག་གིས་སྲོག་བཅད་པས། །ལན་ཆགས་སྡིག་པ་སྟོང་དུ་འགྱུར། །མ་ཡི་དྲིན་ལས་བྱུང་བ་དེ། །ཚེ་འདིའི་མ་བསད་མཚམས་མེད་པའི། །དམྱལ་བར་འགྲོ་སྟེ་ཤིན་ཏུ་ལྕི། །དེ་ཡི་ཉེས་པ་སུ་ཡིས་བཟློག །མ་ལ་ངན་སེམས་འགྱུས་པ་ཙམ། །ཁམས་གསུམ་སེམས་ཅན་བསད་དང་མཚུངས། །དེབཞིནསེམསཅནཐམས་ཅད་ལ། །སྔ་ཕྱི་མ་གཏོགས་ཁྱད་པར་མེད། 
།སེམས་ཅན་གནོད་པ་ཙམ་གྱིས་ཀྱང་། །དེ་དང་དེ་ཡི་བར་ཆད་འབྱུང་། །དངོས་གྲུབ་རྣམ་གཉིས་ཐོབ་མི་འགྱུར། །འགྲོ་བ་ཀུན་ལ་སེམས་སྙོམས་པས། །བྱམས་པའི་སེམས་ཀྱིས་ཕན་འདོགས་ཀྱང་། །ཕན་འདོད་ཕྱིན་ཅི་ལོག་པ་ནི། །མྱ་ངན་གསང་བའི་ལྕེབས་པ་དང་། །ཚུལ་ཁྲིམས་འཆལ་བའི་ཕན་སེམས་དང་། །རྩོད་པའི་ཕྱོགས་སུ་ནོར་སྟེར་དང་། །བསྟན་པ་བཤིག་པའི་འགྲོ་དོན་དང་། །སྙིང་རྗེ་བསྒོམས་པས་དགྲར་ལངས་དང་། །མགུ་མཁན་མེད་པའི་དཀའ་སྤྱད་རྣམས། །གཞན་ལ་ཕན་བཏགས་རང་ལ་གནོད། །བདེན་པར་འདོད་པ་ལོག་པར་སོང་། །དགེ་བ་བྱས་པས་སྡིག་ཏུ་གྱུར། །ཆོས་ལ་བཙུད་པས་འཁོར་བར་འཆིང་། །སྤྱིན་པ་བཏང་བས་དུག་ཏུ་འགྱུར། །གཅིག་སྐྱབས་བྱས་པས་ཀུན་དགྲར་སོང་། །བསྟོད་པ་བྱས་པས་སྨད་པར་འགྱུར། །ཚུལ་ཁྲིམས་བསྲུངས་པས་སྡིག་ལ་འབགས། །ཟུག་རྔུ་སེལ་བས་ནད་དུ་ལྡང་། །མི་ནུས་པ་ཡི་ཁས་ཆེ་དང་། །སྡུག་ལ་རྟག་ཏུ་བྱམས་བྱེད་དང་། །དཔེར་ན་སྦྲུལ་ལ་འོ་མ་བཞིན། །བྱང་ཆུབ་ལམ་དུ་འདི་མི་འགྲོ། །དེ་བས་མཁས་པ་འདི་སྤང་ངོ་། །དམིགས་སུ་འགྲོ་ན་གང་ཕན་བྱ། །སྡུག་བསྔལ་མགོན་མེད་གྱུར་པ་ཡི། །དབུལ་ཞིང་འཕོངས་པའི་འགྲོ་བ་ནི། །རིགས་ནི་རྣམ་པ་སྣ་ཚོགས་པ། །གང་ལ་གང་ཕན་དེ་ཉིད་དུ། །མི་མཐུན་གནས་ནས་མཐུན་པར་བསྐྱལ། །སྡུག་བསྔལ་སེལ་བར་གང་གྱུར་དང་། བདེ་བར་ཐོབ་པར་ཅི་ཡོད་གྱིས། 
།ལུས་ཀྱི་བྱ་བ་༄༅། །ངག་གིས་ཚིག །ཡིད་ཀྱིས་འཕེན་པ་ཐམས་དང་རྫས། །སྦྱོར་བ་དངོས་དང་རྒྱུད་པ་སྲ །སེམས་ཅན་གཅིག་ནས་མང་པོའི་བར། །མངོན་སུམ་རྗེས་དཔག་མེད་པ་སྲ །རང་གི་ཅི་ནུས་སྨོན་ལམ་གདབ། །གཞན་ལ་བསྐུལ་གདབ་ཡི་རང་བྱ། །སེམས་ཅན་གཅིག་ལ་ཕན་བྱས་པས། །དེ་ཡི་ཡོན་ཏན་དཔག་ཏུ་མེད། །མང་པོ་རྣམས་ལ་སྨོས་ཅི་དགོས། །ཐབས་ལ་མཁས་པའི་ཕན་པ་ཡིས། །སེམས་ཅན་དགེ་བའི་ལས་ལ་འཁོད། །འདི་རུ་ཕན་པའི་བྱ་བ་དང་། །ཕྱི་མར་ཕན་པའི་སྨོན་ལམ་གདབ། །བྱང་ཆུབ་ལམ་དུ་འགྲོ་བ་ཡིས། །དོན་དང་ལྡན་པའི་འབྲས་བུ་ཐོབ། །སྒོ་གསུམ་བག་ལྡན་སྡོམ་པ་ཡིས། །ལུས་ནི་མཛེས་ཤིང་འཛུམ་དང་ལྡན། །འཇིག་རྟེན་འཆལ་ཚིག་མི་བརྗོད་ཅིང་། །འཇམ་ཞིང་སྙན་པའི་ཚིག་སྨྲ་བ། །ཞི་ཞིང་དུལ་བའི་སྤྱོད་པ་ཅན། །ཁྲོ་བ་མེད་པའི་ཕན་སེམས་ལ། །དྲན་པ་བཞི་དང་ལྡན་པ་ཡི། །རྟག་ཏུ་དུར་ཁྲོད་དགོན་པར་འདུག །ཀུན་ཀྱང་ཡིད་དུ་འོང་བར་འགྱུར། །པདྨའི་འབྱུང་གནས་བཟང་པོ་ལ ངང་པའི་ཚོགས་འདུ་དེ་བཞིན་ནོ། །རང་འདོད་མེད་པའི་གཞན་ཕན་ནི། །སྐྱོན་ལ་ཡོན་ཏན་སྟོབས་ཆེ་བའི། །ཕན་པར་འགྱུར་ན་སྡིག་ཀྱང་བྱ། །གནོད་པར་གྱུར་ན་དགེ་ཡང་བཞག །སེམས་དགེ་བ་ལ་ཉེས་པ་མེད། །བརྒྱ་སྲོག་ཐོན་ན་གཅིག་སྲོག་གཅད། །འཇུངས་པའི་ནོར་བླངས་ཚོགས་སུ་སྤྱད། །ངན་སོང་ཁེགས་ན་མི་ཚངས་སྤྱད། 
།ཕན་སྟོབས་ཆེ་ན་རྫུན་ཡང་སྨྲ། །ངན་བྱེད་པ་ལ་དབྱེན་ཡང་འཛུད། །མ་རུངས་པ་ལ་སུན་ཡང་དབྱུང་། །གྲོགས་པོར་བྱས་ཤིང་བློ་སྣ་བསྒྱུར། །གཤེད་པོར་བྱས་ཤིང་དགེ་ལ་བསྐུལ། །མ་ཚོར་བཏང་སྙོམས་རྐུན་བུའི་ཚུལ། །བདེ་ཐོབ་སྡུག་བསྔལ་བྲལ་བ་ཡི། །གཉེན་པོར་གང་འགྲོ་བྱ་བ་ལ། །ཞི་དང་དྲག་པོ་དགུག་དང་བསྐྲད། །བསྟོད་སྨད་མཚང་འབྲུ་འབྲིད་པ་དང་། །ཚར་བཅད་རྗེས་བཟུང་རྫུ་འཕྲུལ་དང་། །རྒྱལ་བའི་མཆོད་རྟེན་བསོད་ནམས་དང་། །མཆོད་སྤྱིན་ལས་སྒོར་ཐབས་མཁས་པས། །ཐར་པའི་ལམ་ལ་ཅི་ཚུད་པའི། །རྟེན་འབྲེལ་འགྲོ་ལ་ཅི་ཕན་བྱ། །རང་སྟོབས་ནུས་པ་ཅི་ཡོད་དང་། །སྟོབས་ཅན་གཞན་ལ་གྲོགས་བཅོལ་ཞིང་། །ཕྱོགས་རིས་མེད་པར་འགྲོ་རྣམས་ལ། །འསྡིགས་པ་རྣམས་ཀྱི་མགོན་དང་སྐྱབས། །དབུལ་བ་རྣམས་ཀྱི་ཟས་དང་ནོར། །འཕྱེ་བོ་རྣམས་ལ་གནས་དང་ཡུལ། །དམང་པོ་རྣམས་ལ་སྲིད་དང་སྡེ། །རྨོངས་པ་རྣམས་ལ་སློབ་དང་སྟོན། །ཕན་བདེའི་གནས་སུ་གང་འགྱུར་ལ། །སྐད་ཅིག་ཙམ་གྱིས་ཡི་དགའ་བ། །དོན་དུ་འགྲོ་བ་གཞན་ལ་ནི། །གང་དག་ཕན་པར་བྱ་བ་ཉིད། །ཕན་ལ་དྲིན་དུ་རྩོད་པ་དང་། །ལན་མ་གཞལ་དུ་འདོད་པ་དང་། །རྣམ་པར་སྨིན་ལ་རེ་མི་བྱ། །འདོད་པས་ཕན་སེམས་སེམས་ཁྲལ་འབྱུང་། །སྡུག་བསྔལ་ཉིད་དུ་དེ་འགྱུར་ཏོ། །གང་གི་སྡུག་བསྔལ་མཐོང་བའི་ཚེ། །བདག་ལ་ནུས་པ་ཡོདབཞིནདུ། 
།དེཉིད་དོན་ནི་༄༅། །མ་བྱས་ན། །སྲོག་འདི་གསོན་པས་ཅི་མི་རུང་། །བྱས་པ་བརྗེད་པ་དུད་འགྲོའི་བུ། །ཕ་མ་བསླུས་པས་སྐྱབས་དང་བྲལ། །དེ་བས་སྡུག་བསྔལ་ཁུར་ལེན་པའི། །མ་ཡི་རྗེས་སུ་རང་ཉིད་འཇུག །བཀའ་དྲེན་ལན་བཟློག་བཟོད་པར་བྱ། །ཐར་པར་འདོད་པའི་ཡིད་ལྡན་རྣམས། །ཐར་པའི་ལམ་དུ་མི་འགྲོ་ན། །སེམས་ཅན་ལས་ཀྱིས་སྡུག་པ་ལ། །ལས་མ་ཟད་པར་དེ་མི་འཛད། །གནས་སྐབས་ཕན་ཡང་མཐར་ཐུག་ཏུ། །སླར་ཞིང་འཁོར་བའི་འཆིང་བྱེད་འགྱུར། །འབར་བའི་མེ་ལ་ཤིང་མནན་བཞིན། །ལས་ཀྱི་འཁྲུལ་འཁོར་སྐྱེད་པར་བྱེད། །འཇིག་རྟེན་འདོད་པ་ཆུང་ངུ་དེ། །སྨན་ཆུང་ཙམ་གྱིས་དུག་ཆེན་བསླང་། །དུག་གསུམ་རྟོག་པ་སྟོབས་བསྐྱེད་ནས། །བདེ་བ་མཆོག་ལ་རྒྱབ་ཕྱོགས་འགྱུར། །འགྲོ་བ་སྨིན་པར་མ་གྱུར་ན། །ས་བོན་ཚིག་པའི་མྱུ་གུ་བཞིན། །ཕན་བཏགས་པ་ལ་དོན་མི་འབྱུང་། །སྡུག་བསྔལ་བ་ལ་རྒྱུན་པར་གནས། །འཁོར་བ་འདི་ནས་འདའ་མི་འགྱུར། །ཀུན་ལ་ཁྱབ་པའི་བྱང་ཆུབ་སེམས། །གཞི་ལ་གནས་པའི་ས་བོན་དེ། །ལམ་གྱི་རྐྱེན་གྱིས་བསྐྱེད་བྱས་ནས། །འབྲས་བུ་བྱང་ཆུབ་ཐོབ་པའི་དོན། །བདག་པས་གཞན་གཅེས་ལྷག་པའི་སེམས། །གང་མཆིས་སངས་རྒྱས་ཆོས་ཀུན་མཆིས། །སེམས་ཅན་ཐམས་ཅད་སྨིན་པར་ནུས། །དམིགས་པ་མེད་ལས་དམིགས་པ་ནི། །རང་གིས་བརྩེ་བ དེས མཚོན ནས། 
།གང་དག་འགྲོ་ཀུན་སྡུག་བསྔལ་བའི། །ལས་ཀྱིས་ཉེས་པའི་ཆད་པ་རྣམས། །བདག་ནི་འཁོར་བའི་མཐར་གནས་པར། །དམྱལ་བར་སོང་ཡང་བཟོད་བྱས་ནས། །གཞན་གྱིས་དཀའ་བ་དང་དུ་བླངས། །མགོ་དང་རྐང་ལག་ལུས་གཏོང་བའི། །སྲོག་ལ་བབ་ཀྱང་འགྱོད་མེད་པའི། །རྒྱལ་སྲིད་ལ་སོགས་ལྟ་ཅི་སྨོས། །དྲན་དང་ཤེས་བཞིན་ལྡན་པ་ཡི། །སྙིང་རྗེས་སྡུག་བསྔལ་ཆེན་པོ་ནི། །སེམས་ཅན་དོན་དུ་བཟོད་བྱ་བ། །འདི་ནི་བྱང་ཆུབ་ཆེན་པོའི་ལམ། །ཕྱིན་ཅི་མ་ལོག་ཡང་དག་དེ། །ལས་ཀྱིས་སྙིང་རྗེ་དེ་མིན་འགྱུར། །སྙིང་རྗེ་ཆེན་པོ་ཁྱད་པར་ཆེ། །ལས་ཀྱི་སྙིང་རྗེ་འཁོར་བ་སྟེ། །ལྷག་པའི་སྙིང་རྗེ་དོན་གཉིས་ལྡན། །བཟོད་པ་དཀའ་ཐུབ་དམ་པ་ནི། །མྱ་ངན་འདས་པ་མཆོག་ཅེས་བསྟན། །ཕ་མས་བུ་ཚ་བདེ་འཁོད་ནས། །རང་ཉིད་སྡུག་ཀྱང་ཚིམ་པ་བཞིན། །བདག་གིས་བདེ་བ་ཇི་སྙེད་པ། །ཆགས་པ་མེད་པར་ཀུན་ལ་གཏོང་། །རང་ཉིད་སྡུག་ཀྱང་སྐྲག་པ་མེད། །སླར་ཞིང་བདེ་བ་ཆེན་པོ་འཕེལ། །མ་རུངས་གནོད་ཆེན་སྐྱེལ་བ་ལ། །ཕན་པ་ཆེ་རུ་བྱ་བ་ཉིད། །བདེ་བའི་འབྱུང་གནས་སེམས་ཆེན་པོ། །བྱང་ཆུབ་སེམས་དཔའ་མཆོག་ཆེན་པོ། །འགྲོ་བ་རྣམས་ཀྱི་སྡུག་བསྔལ་ལས། །སྐྱོབ་པ་སྙིང་རྗེ་ཆེན་པོ་སྟེ། །བདེ་ལ་འཁོད་པ་བྱམས་པ་ཡིན། །དོན་གཉིས་སྤྲོ་བ་དགའ་བ་ལ། །ཀུན་ལ་ཕྱོགས་མེད་བཏང་སྙོམས་ཏེ། །ཚད་མེད་བཞི་ལྡན་བྱང་ཆུབ་སེམས། །སེམས་ཅན་ཡོངས་སུ་སྨིན་བྱེད་པ། 
།འདི་ནི་སྐྱེས་བུ་ཆེན་༄༅། །པོའོ། །དམ་པ་རྣམས་ཀྱི་རྗེས་འཇུག་པ། །གཉིས་མེད་རྟོགས་ཕྱིར་འདི་ཉིད་དགོས། །འདི་དང་མི་ལྡན་སྟག་ཚང་དུ། །ཝ་སྐྱེས་མི་རུང་ལྟས་ངན་བཞིན། །སེམས་ཅན་རྣམས་ནི་བསླུས་པ་ཡིན། །རྒྱལ་བའི་སྲས་སུ་མི་རུང་ངོ་། །བྱང་ཆུབ་སེམས་དང་རབ་ལྡན་པའི། །དུས་མཐའི་མེ་བཞིན་སྡིག་ཅན་རྣམས། །རེ་རེ་ཞིང་དུ་འཇོམས་པར་བྱེད། །བསྐལ་པར་བསགས་པའི་མུན་པ་ཡང་། །སྒྲོན་མེས་སྐད་ཅིག་སེལ་བ་ལྟར། །ཐོག་མེད་དུས་ནས་བསགས་པ་ཡི། །ལས་ཀྱི་སྒྲིབ་པ་འཐུག་པོ་ཡང་། །བྱང་ཆུབ་སེམས་ནི་སྐད་ཅིག་གིས། །དགའ་འགྱུར་གཞན་གྱིས་དེ་ལྟར་མིན། །གལ་ཏེ་ཚུལ་ཁྲིམས་སྐྱོན་བྱུང་བ། །གང་གི་སེལ་བར་མི་ནུས་པ། །བྱང་ཆུབ་སེམས་ཀྱིས་སོས་པར་འགྱུར། །དགེ་གཞན་འབྲས་བུ་ཆུ་ཤིང་གི །སྙིང་པོ་འབྱིན་པས་ཟད་འགྱུར་བཞིན། །བྱང་ཆུབ་སེམས་ཀྱིས་དགེ་བ་ནི། །རྟག་ཏུ་དཔག་བསམ་ལྗོན་པ་བཞིན། །འབྲས་བུ་འབྱིན་པས་མི་འཛད་འཕོས། །ཡོན་ཏན་མཐའ་ཡས་དཔག་མེད་དོ། །སེམས་ཅན་རྣམས་ཀྱིས་མགོན་བཅས་པའི། །དགེ་བའི་རྩ་བ་གང་བྱས་ལ། །བུ་ལ་ཕན་བྱས་མ་དགའ་བཞིན། །རྒྱལ་བ་སྲས་བཅས་མགུ་བར་འགྱུར། །སེམས་ཅན་དོན་བྱེད་མ་གཏོགསཔ། །རྒྱལ་བ་མཉེས་པའི་ཐབས་གཞན་མེད། །འདི་ནི་མཆོད་པ་ཆེན་པོ་སྟེ། །བག་ཆགས་རྣམས་ཀྱིས་ཅི་མི་འགྲུབ། །སེམས་ཅན་རྣམས་ལ་བརྩེ་བ་ཡི། 
།ཆོས་ལ་སེམས་པ་གང་ཡིན་ལ། །ཕྱོགས་བཅུར་བཞུགས་པའི་རྒྱལ་དབང་པོ། །བུ་སྡུག་འདྲ་བར་དགོངས་ནས་སུ། །གཟིགས་ཤིང་བྱིན་གྱིས་རློབས་པ་ར་འགྱུར། །འོད་ཀྱིས་བསྐུལ་ནས་དབང་བསྐུར་བྱེད། །དེ་ཡི་མཐོང་ཐོས་དྲན་པ་ཙམ། །གླ་རྩི་དང་ནི་ཙན་དན་དྲི། །གང་ལ་རེག་པ་དྲི་འགོས་ལྷར། །སེམས་ཅན་སྡུག་བསྔལ་ཉོན་མོངས་སེལ། །བདེ་ལ་ཤུགས་ཀྱིས་འཁོད་པ་ཡི། །བྱང་ཆུབ་སེམས་དང་ལྡན་པར་འགྱུར། །བྱང་ཆུབ་སེམས་དང་གང་ལྡན་པ། །སྡིག་བྲལ་བདེ་བ་ངང་གིས་འཕེལ། །གཟུགས་དང་ཁ་དོག་ཡིད་འོང་ཞིང་། །ངག་སྙན་སེམས་ལ་ཡི་རང་དད། །ཅི་བྱས་མཛེས་ཤིང་སྡུག་པ་ཡི། །ཀུན་གྱིས་བསྐུར་ཞིང་རབ་ཏུ་བསྔགས། །འགྲན་ཟླ་བྲལ་བའི་རྒྱལ་སྲས་ཞེས། །འཇིག་རྟེན་ལྷ་མིའི་ཕྱག་བྱར་འགྱུར། །སེམས་སྐྱེད་པས་ནི་གཞན་དོན་འགྲུབ། །ཡང་དག་བྱང་ཆུབ་རང་གིས་ཐོབ། །གཉིས་སུ་མེད་པའི་དེ་བཞིན་ཉིད། །སངས་རྒྱས་ས་ལ་རབ་ཏུ་གནས། །ཡང་དག་མཐའ་བྲལ་བརྗོད་ལས་འདས། །ཐེག་པ་གསར་དུ་ཞུགས་པ་ཡི། །ལས་ཅན་དང་པོའི་སེམས་ཅན་ལ། །རྗེས་སུ་ཡི་རང་དང་བྱེད་ཙམ། །དེ་དང་དེ་ཡི་ཡོན་ཏན་ནི། །སྟོང་གསུམ་རི་རབ་སྲང་ལ་གཞལ། །ཚད་བཟུང་རུང་གི་དེ་ལྟ་མིན། །དེ་བཞིན་ས་རྣམས་འབྲས་བུ་ནི། །སྐྱེམསསྐྱེདབཞིནདུརྩོལམེདཐོབ། །རང་ཉིད་ལོག་ལྟ་མ་སྐྱེས་ན། །བྱང་ཆུབ་སེམས་ལ་གང་གིས་ཀྱང་། 
།གཞིག་ཅིང་གཞོམ་དུ་མེད་པ་༄༅། །སྟེ། །དཔེར་ན་རྡོ་རྗེ་ཕ་ལམ་ཉིད། །རྡོ་རྗེ་ཉིད་ཀྱིས་མ་བཅག་ན། །གཞན་གྱིས་གཅོག་པར་མི་ནུས་བཞིན། །བྱང་ཆུབ་སེམས་དཔའ་སེམས་མ་ལ། །ལོག་པར་ལྟ་བ་མ་གཏོགས་པ། །གཞན་གྱིས་འཇོམས་པར་མི་ནུས་ལ། །གཅིག་གིས་གཅིག་ལ་གནོད་བྱས་ན། །དེ་ལ་མཆོད་སྦྱིན་ཚུལ་ཁྲིམས་དང་། །བསམ་གཏན་ཐོབ་པས་སྐྱོབ་མི་ནུས། །ལོག་ལྟ་སྐད་ཅིག་སྐྱེས་པས་ཀྱང་། །ཡོན་ཏན་ཐམས་ཅད་བརླག་པར་འགྱུར། །བྱང་ཆུབ་སེམས་ནི་གོང་སྐྱེས་ལ། །སུ་ཞིག་ལོག་པར་ལྟ་བྱེད་ན། །བསྐལ་པར་བསགས་པའི་དགེ་བ་ཡང་། །སྐད་ཅིག་ཉིད་ཀྱིས་མེད་པར་བྱེད། །དེ་ལས་བྱང་ཆུབ་སེམས་ལྡན་ཡང་། །སྡིག་པའི་ནང་ནས་ཤིན་ཏུ་ལྕི། །ངན་སེམས་སྐྱེས་པའི་དྲངས་བཞིན་དུ། །སྡུག་བསྔལ་མི་འཛད་མནར་མེད་ལྟུང་། །བྱང་ཆུབ་སེམས་མེད་འཇིག་རྟེན་གྱི། །འབྲས་བུ་བརྒྱ་བྱིན་ཉིད་དང་ནི། །ཚངས་པའི་གནས་ཀྱང་མི་ཐོབ་ལ། །ཉན་ཐོས་རང་རྒྱལ་ག་ལ་འབྱུང་། །སངས་རྒྱས་ཉིད་ནི་ཅི་ཕྱིར་ཐོབ། །ས་བོན་མེད་པའི་མྱུ་གུ་དེ། །ཇི་ལྟར་འབད་ཀྱང་མི་འབྱུང་ངོ་། །ཐེག་པ་ཆེན་པོའི་མངོན་པར་རྟོགས་པ་བྱང་ཆུབ་ལམ་གྱི་རྒྱུད་ཆེན་ནམ་མཁའ་དང་མཉམ་པ་ལས། །སེམས་ཅན་ཡོངས་སུ་སྨིན་པའི་ལེའུ་སྟེ་བཞི་པའོ།། །།གང་དག་བྱིས་པའི་སྐྱེ་བོ་རྣམས། །མྱ་ངན་འདའ་བར་གང་བཞེད་པ། །སངས་རྒྱས་བསྟན་པ་རིན་ཆེན་ལ། 
།ཚུལབཞིན་འཇུག་པ་འདི་ལྟ་སྟེ། །ངན་སོང་གནས་ལ་འཇིགས་པ་ཡིས། །འཁོར་བའི་ཆོས་ལ་ཞེན་ལོག་ནས། །སོ་སོ་ཐར་པའི་སྡོམ་པ་ནི། །སྙིང་རྗེས་སེམས་ཅན་ཐམས་ཅད་ལ། །མི་དགེ་འདོད་པ་སྤང་བ་ནི། །ཡུལ་ནི་མཁན་པོ་སློབ་དཔོན་དང་། །དད་པའི་དགེ་འདུན་ཚོགས་པ་ལ། །གསོལ་བ་གདབ་ལ་བསླང་བར་བྱ། །དལ་འབྱོར་ལྡན་པའི་རྟེན་ལ་ནི། །ཐུན་མོང་སྐྱབས་འགྲོ་ཚུལ་ཁྲིམས་སྐྱེ། །ཁྱིམ་པ་དགེ་བསྙེན་ཉིད་དང་ནི། །ཚངས་སྤྱོད་རབ་བྱུང་ཚུལ་ཁྲིམས་བཅུ། །དགེ་སློང་ཕ་མ་རིགས་བདུན་པོ། །སོ་སོའི་བསླབ་པ་ཚུལ་བཞིན་བསྲུང་། །རྟེན་ནི་ལུས་ཀྱིས་སྡོམ་པ་གཙོ། །ལུས་ཀྱི་སྤྱོད་ལམ་རབ་བསྡམས་ན། །རྒྱལ་མཚན་འཛིན་པའི་ཚུལ་ཁྲིམས་གནས། །དུས་ནི་ལུས་དེ་འཚོ་ཡི་བར། །བསྲུངས་པའི་ཕན་ཡོན་འདི་ཕྱིར་འབྱུང་། །རང་ཉིད་འཁོར་བ་ལས་ཐར་འདོད། །འབྲས་བུ་གནས་སྐབས་ལྷ་མི་ལ། །ཏིང་འཛིན་ཟིན་པས་འཕགས་པ་ཐོབ། །ཕུལ་ལམ་ཤི་འམ་ཉམས་པས་སྟོང་། །ཆོ་ག་བརྗོད་པའི་ཐ་མར་ཐོབ། །དང་པོ་འཁོར་བའི་ཞེན་པ་ལས། །བློ་དམན་ཤེས་རབ་ཆུང་བ་རྣམས། །བཟློག་ཕྱིར་སོ་སོ་ཐར་པ་བསྟན། །འཁོར་བའི་སྡུག་བསྔལ་མཐའ་དག་གི །རྩ་བ་ཁྱིམ་ན་གནས་པ་དེ། །ཁྱིམ་མེད་སྡུག་བསྔལ་ཀུན་སྤངས་པས། །བདེ་བའི་འབྱུང་གནས་ཀུན་གྱི་གཞི། །མངོན་པར་རབ་ཏུ་བྱུང་བ་ཙམ། །ང་ཡི་བསྟན་པ་རྒྱས་པར་བྱེད། 
།བསྐལ་བཟང་འདི་ལ་༄༅། །བྱང་ཆུབ་འགྱུར། །ལྷ་དང་མི་རྣམས་དགའ་མགུ་སྟེ། །དེ་ལ་མཆོད་པ་ཙམ་གྱིས་ཀྱང་། །སངས་རྒྱས་རྣམས་ཀྱིས་རྗེས་སུ་འཛིན། །མཉམ་ནས་སངས་རྒྱས་ཀུན་སྨད་ནས། །དེ་ཡི་ཉེས་པ་བསམ་མི་ཁྱབ། །ཚུལ་ཁྲིམས་སྡོམ་པ་ཙམ་གྱིས་ཀྱང་། །ཉི་མ་མཁའ་ལ་ཤར་བའི་འོད། །མུན་པའི་ཚོགས་རྣམས་ཟིལ་གནོན་བཞིན། །ང་ཡི་རྒྱལ་མཚན་འཆང་བ་ཙམ། །སྐྱེ་བོ་མུ་སྟེགས་ཟིལ་གྱིས་གནོན། །སྡུག་བསྔལ་འཁོར་བའི་མུན་པ་སངས། །སྣང་བྱེད་སངས་རྒྱས་བསྟན་པ་ལ། །དམིགས་ལྡན་རྣམས་ནི་འཁོད་ཕྱིར་རོ། །དམུས་ལོང་མི་ཁོམ་གནས་ན་རྨོངས། །ཁྱིམ་ཐབ་སྡུག་བསྔལ་བཙོན་རར་འ་ས། །འདི་ལ་རྨོངས་པ་སུ་ཞིག་ཐར། །དང་པོའི་ལས་ཅན་ཕོ་མོ་རྣམས། །ཡར་ལ་བློ་སེམས་ཆེར་བསྐྱེད་ནས། །ཤེས་རབ་སྙིང་རྗེར་ལྡན་པ་ཡི། །ཐེག་པ་མཆོག་ལ་འབྱུང་འདོད་གང་། །སེམས་ཅན་སྡུག་བསྔལ་ཀུན་མཐོང་ནས། །རང་འདོད་ཞི་བདེ་བློ་ལས་ལོག །བྱང་ཆུབ་སེམས་དཔའི་སྡོམ་པ་ལ། །བཏང་སྙོམས་སྐད་ཅིག་མི་སྡོད་པར། །བདག་པས་གཞན་གཅེས་བསམ་པ་ཡིས། །སེམས་ཅན་ཀུན་གྱི་དོན་གྱི་ཕྱིར། །མཁས་ཤིང་དོན་དང་ལྡན་པ་ཡི། །བྱང་ཆུབ་སེམས་དཔའི་སློབ་དཔོན་ལ། །ལུས་དང་བདོག་པ་ཀུན་ཕུལ་ལ། །སྤྱན་སྔར་འདུག་སྟེ་སེམས་སྐྱེད་བླང་། །རྒྱུ་ནི་སྡིག་པ་མེད་པའི་སེམས། །ཁྱད་པར་སྐྱབས་འགྲོ་སྐྱེ་བ་ཡིན། 
།བྱང་ཆུབ་སེམས་ནི་རྣམ་པ་གཉིས། །ཀུན་རྫོབ་དང་ནི་དོན་དམ་མོ། །ཀུན་རྫོབ་ཐབས་ལ་མཁས་པ་ཡིས། །སེམས་ཅན་ཀུན་གྱི་དོན་བྱེད་པ། །སྨོན་པ་དང་ནི་འཇུག་པའོ། །དོན་དམ་གཟོད་ནས་མ་སྐྱེས་པ། །དེ་རྣམས་རང་བཞིན་ཤེས་པའོ། །སེམས་དགེ་བ་ནི་ཀུན་དགེ་བས། །བྱང་ཆུབ་སེམས་དཔའི་འདུ་ཤེས་གཙོ། །བྱང་ཆུབ་སྙིང་པོ་མ་མཆིས་པར། །ཚོགས་གཉིས་དགེ་བས་སྒྲིབ་པ་སྦྱང་། །སེམས་ཅན་རྣམས་ཀྱི་དོན་གྱི་ཕྱིར། །འབྲས་བུ་ས་ལམ་ཡོན་ཏན་ཐོབ། །ལོག་ལྟ་སྐྱེས་ན་སེམས་བསྐྱེད་ཉམས། །སྟོང་ལ་སེམས་བསྐྱེད་སྒོར་ཞུགས་ན། །བྱང་ཆུབ་སེམས་དཔའི་བསླབ་པ་རྣམས། །ཐོབ་པར་ང་ཡིས་ལེགས་པར་བསྟན། །རང་འདོད་ཆགས་སྡང་མ་སྤོངས་ན། །འཁོར་བ་འདི་ལ་མི་འཕགས་སྟེ། །ཞི་བདེ་ཙམ་དུ་གནས་པས་ཀྱང་། །རང་གཞན་དོན་གཉིས་མི་འགྲུབ་པས། །ཀུན་མཁྱེན་ཡོན་ཏན་རྟོགས་པ་ཡི། །བདེ་བ་ཆེན་པོ་འཐོབ་པ་ལ། །ཀུན་ལ་ཕན་སེམས་འབྱོངས་པ་ཡི། །མཉམ་པ་ཉིད་དུ་འཆར་བ་ལ། །བྱང་ཆུབ་སེམས་ནི་རབ་ཏུ་སྐྱེད། །རང་སེམས་དགེ་ན་གང་བྱས་དགེ། །བསམ་པ་བཟང་ལས་སངས་རྒྱས་འབྱུང་། །སེམས་བཟངས་པོ་ལ་བདུད་མི་ཚུགས། །རྒྱ་ཆེན་ཡངས་པའི་སེམས་ལ་སློབས། །དཔེར་ན་རྒྱལ་པོའི་བུ་སྐྱེས་པ། །ཆུང་ཡང་འབངས་རྣམས་ཟིལ་གནོན་བཞིན། །བྱང་ཆུབ་སེམས་ནི་སྐྱེད་མ་ཐག །ཉན་རང་ཐེག་དམན་ཟིལ་གྱིས་གནོན། 
།ཤིང་རྟ་ཆེན་པོའི་སྲོལ་བཞིན་༄༅། །དུ། །ཡོད་པའི་ལམ་དུ་མི་འགྲོ་བའི། །ཐབས་དང་ཤེས་རབ་ཆེན་པོ་ཡིས། །བདག་གཞན་དོན་གཉིས་མཉམ་དུ་འགྲུབ། །བྱང་ཆུབ་སེམས་གཉིས་དབྱེར་མེད་པའི། །ལམ་འདི་སེམས་ཅན་ཀུན་གྱི་དོན། །བྱང་ཆུབ་སྤྱོད་མཆོག་བདག་གིས་སྤྱད། །སྣང་སྲིད་རྒྱལ་བའི་དཀྱིལ་འཁོར་ལ། །དངོས་པོའི་མཚན་མ་གྲོལ་འདོད་པའི། །སྟོང་པ་ཉིད་ཀྱི་སྒྲིབ་པ་དེ། །དག་ཕྱིར་རང་རིག་ཡེ་ཤེས་སུ། །དངོས་སུ་རྟོགས་ཕྱིར་རིགས་འཛིན་གྱི། །སྡོམ་པ་གཉིས་མེད་ཡེ་ཤེས་ཡིན། །བླ་མ་སངས་རྒྱས་མཐོང་བ་ཡི། །གུས་པ་གསུམ་གྱིས་རྟེན་བྱས་ནས། །སྐུ་གསུང་ཐུགས་ཀྱི་དམ་ཚིག་བླང་། །བྱང་ཆུབ་སེམས་གཉིས་སྔོན་སོང་བའོ། །བླ་མའི་མོས་གུས་དབང་ཐོབ་སྐྱེ། །ཐུན་མོང་སྤྱི་དང་ཁྱད་པར་གྱི། །རྩ་བ་ཡན་ལག་དམ་ཚིག་རྣམས། །རྟེན་ལུས་རྟེན་བྱེད་སེམས་གཉིས་པོ། །དབྱེར་མེད་ལྷན་སྐྱེས་གཙོ་བོ་ཡིན། །དུས་ནི་འཁོར་བ་མ་གྲོལ་བར། །རང་བཞིན་གཉིས་མེད་དོན་རྟོགས་པའི། །འབྲས་བུ་རང་གྲོལ་དེ་ཉིད་ནི། །མྱུར་དུ་ཐོབ་པ་ཐབས་ཀྱིས་ཁྱད། །རང་སྣང་ལོག་ན་འཁོར་བ་དངོས། །རང་བཞིན་ཤེས་ན་སངས་རྒྱས་ཀྱི། །ཡོན་ཏན་ཡེ་ཤེས་དེ་རུ་འཐོབ། །རང་གཞན་གཉིས་ཀྱི་འབྲས་བུ་དེ། །གྲངས་མེད་ལ་སོགས་བསྟན་པ་རྣམས། །དམ་པའི་དོན་དུ་མ་ཡིན་ཏེ། །ཀུན་རྫོབ་འགྲོ་ལ་ཐུགས་བརྩེ་བའི། །རྒྱུ་མཐུན་དེ་དག་བསྟན་པ་ཡིས། 
།བྱང་ཆུབ་ལམ་ལ་འགྱངས་པའི་ཕྱིར། །རང་རིག་ཡེ་ཤེས་མངོན་སུམ་དུ། །ཐབས་ལ་མཁས་པའི་རྟེན་འབྲེལ་གྱིས། །མྱུར་དུ་གཏན་ལ་དབབ་པའི་དོན། །རིགས་འཛིན་ནང་གི་སྡོམ་པ་བསྟན། །ས་དགུ་རྩེ་ཡིས་བསྐལ་པའི་བར། །བགྲོད་པའི་ལམ་དེ་མཁའ་ལྡིང་གིས། །ཡུད་ཙམ་ཞིག་གིས་བགྲོད་པ་བཞིན། །གྲངས་མེད་གསུམ་གྱི་འབྲས་བུ་དེ། །ཚེ་འདི་ཉིད་ལ་ཐོབ་བྱེད་པའི། །འབྲས་བུ་ཅན་གྱི་མིང་ནས་འབོད། །སེམས་ཅན་ཐམས་ཅད་སེམས་གཅིག་སྟེ། །རྟོག་པ་སྣ་ཚོགས་ཐ་དད་ཀྱང་། །ཀུན་རྫོབ་ཐ་དད་ངེས་འབྱུང་བ། །སྡོམ་པ་གསུམ་ཡང་འབྲས་བུ་ནི། །དོན་དམ་ཐེག་གཅིག་འབྲས་བུ་དེ། །བླ་ན་མེད་པའི་དོན་ཐོབ་ཕྱིར། །བུ་ཚ་གཞོན་ནུ་རྒན་པོའི་ཚུལ། །རིམ་པ་བཞིན་དུ་ཡར་ལྡན་དུ། །གོང་མས་གོང་མ་ཁྱད་འཕགས་ཤིང་། །ཀུན་དོན་ཡོན་ཏན་གཅིག་ལ་རྫོགས། །སངས་རྒྱས་རྣམས་ཀྱི་སྡོམ་པའི་མཆོག །ཨེ་བ༷་རྣམ་པའི་བདེ་ཆེན་པོ། །དབང་གིས་ཡང་དག་ཡེ་ཤེས་ཀྱིས། །རྡོ་རྗེ་འཛིན་པ་ཐོབ་པར་འགྱུར། །ཐེག་པ་ཆེན་པོའི་མངོན་པར་རྟོགས་པ་བྱང་ཆུབ་ལམ་གྱི་རྒྱུད་ཆེན་ནམ་མཁའ་དང་མཉམ་པ་ལས། ཚུལ་ཁྲིམས་སྡོམ་པའི་དབྱེ་བའི་ལེའུ་སྟེ་ལྔ་པའོ།། །།ཚུལ་མིན་ལས་དང་ཉོན་མོངས་པ། །རང་ཁར་སྤྱོད་པའི་འགྲོ་བ་རྣམས། །རྣམ་པར་སྨིན་པའི་རང་གཟུགས་ཀྱིས། །ལུས་ཀྱིས་སོ་སོའི་ལས་སྤྱད་པས། །འབྲས་བུ་འཁོར་བའི་གནས་ངན་གྱིས། 
།ངན་༄༅། །སོང་སྡུག་བསྔལ་བསགས་པ་ལས། །འོན་ཏེ་ལྷག་པའི་དད་པ་ཡིས། །སྡིག་པ་མི་དགེའི་ལས་སྤངས་པས། །སྡོམ་པ་ཡིས་ནི་ཚུལ་ཁྲིམས་དང་། །དགེ་བ་ཆོས་སྡུད་ཚུལ་ཁྲིམས་དང་། །སེམས་ཅན་དོན་བྱེད་ཚུལ་ཁྲིམས་ཀྱིས། །མི་ཁོམ་བརྒྱད་སྤངས་དལ་བ་ཡི། །ལྷ་མིའི་ནང་ནས་བདེ་ཐོབ་པས། །བདེ་གནས་ལུས་ཀྱི་གནས་ལུགས་དེ། །མ་ཉམས་སེམས་ཀྱིས་བདེ་བ་ཐོབ། །གཉིས་མེད་བྱང་ཆུབ་སེམས་ཀྱི་བཅུད། །ཚུལ་ཁྲིམས་བསྲུངས་ལས་བྱུང་བའི་ཕྱིར། །ལྷག་པ་ཚུལ་ཁྲིམས་བསླབ་པར་བརྗོད། །འདོད་ཡོན་ལྔ་ལ་མ་ཆགས་པར། །ཞེན་ལོག་ལྷག་པའི་བསམ་པ་ཡིས། །སོ་སོར་རྟོག་མིན་ཏིང་འཛིན་གྱིས། །བསམ་གཏན་ཆག་ནས་ཡོན་ཏན་ཐོབ། །འཁོར་བའི་ཆོས་ལ་ཞེན་ལོག་ནས། །སོ་སོར་རྟོག་པའི་འགོག་པ་ཡི། །ཏིང་འཛིན་ཉན་རང་ཡོན་ཏན་འཐོབ། །བདག་པས་གཞན་གཅེས་བསམ་པ་ཡིས སོ་སོར་རྟོག་པའི་ཤེས་རབ་ཀྱིས། །རྣམ་པར་མི་རྟོག་ཏིང་འཛིན་ལ། །སྦྱད་པས་བྱང་ཆུབ་ཡོན་ཏན་ཐོབ། །གཉིས་མེད་ཡེ་ཤེས་རྟོག་པའི་ཕྱིར། །ཚུལ་ཁྲིམས་དོན་ལ་ཁྱད་འཕགས་པས། །ལྷག་པ་ཏིང་ངེ་འཛིན་སློབ་ཅེས། ཁེས་རབ་ཆེན་པོ་གཅིག་ཉིད་ཀྱིས། །འཁོར་བའི་རང་བཞིན་མ་རིག་པས། །འཁོར་བའི་མཚན་ཉིད་མི་རྟག་པའི། །འཁོར་བའི་འབྲས་བུ་སྡུག་བསྔལ་བར། །ཀུན་རྫོབ་ཤེས་པའི་ཤེས་རབ་དང་། 
།འཁོར་བའིརངབཞིནཤེསཔཡི། །མྱང་འདས་རང་བཞིན་རིག་པ་དེ། །མྱང་འདས་མཚན་ཉིད་འགྱུར་བ་མེད། །སྐུ་དང་ཞིང་ཁམས་བསྐྱེད་རྫོགས་ཀྱིས། །ཏིང་འཛིན་ཡོན་ཏན་མཐར་ཕྱིན་པའི། །མྱང་འདས་འབྲས་བུ་བདེ་བ་དེ། །གཉིས་མེད་ཡེ་ཤེས་ཚུལ་འཆང་བའི། ཁེས་བྱའི་དཀྱིལ་འཁོར་མ་ལུས་པ། །རྣམ་པར་རྟོག་མེད་ལྷུན་གྲུབ་ཏུ། །ཕྱོགས་བཅུའི་སངས་རྒྱས་ཞིང་ཁམས་ལ། །ཕྱིར་མི་ལྡོག་པར་ཤེས་རབ་སྟེ། །གཟུང་འཛིན་གཉིས་ལས་གྲོལ་བའི་ཕྱིར། །ལྷན་ཅིག་སྐྱེས་པའི་རིག་པ་དེ། །ལྷག་པ་ཤེས་རབ་བསླབ་པར་མཛོད། །བསླབ་གསུམ་དབང་དུ་མཛད་ནས་ནི། །ལྷག་པའི་ཡེ་ཤེས་རོལ་པ་སྟོན། །ཐེག་པ་ཆེན་པོའི་མངོན་པར་རྟོགས་པ་བྱང་ཆུབ་ལམ་གྱི་རྒྱུད་ཆེན་ནམ་མཁའ་དང་མཉམ་པ་ལས། ལྷག་པ་གསུམ་གྱི་ངེས་ཚིག་བསྟན་པའི་ལེའུ་སྟེ་དྲུག་པའོ།། །།བྱང་ཆུབ་སེམས་ཀྱི་ཆོས་ཉིད་དེ། །ཡ་ཐ་རྒྱལ་བའི་དཀྱིལ་འཁོར་ནས། །འཇིགས་ཚོགས་སྲིན་དུ་ཡན་ཆད་ལ། །ཏིལ་ལ་མར་གྱིས་ཁྱབ་པ་བཞིན། །ཆེ་ཆུང་མེད་པར་ཁྱབ་གྱུར་ཀྱང་། །མ་རིག་འཁྲུལ་པས་དོན་མ་རྟོགས། །དམུས་ལོང་ལྟ་བུའི་འཁོར་བར་འཁྱམས། །མ་རིག་རང་རྐྱེན་ངན་རྟོག་གིས། །ཀུན་ནས་ཉོན་མོངས་སྐྱེས་པ་ན། །དེ་དང་དེ་ཡི་སྣང་བར་བཤད། །དེ་ལ་ཞེན་པས་འཁོར་བར་སྡུག །དུས་གསུམ་སེམས་ལས་འདུན་པས་ན། །དེ་ཡི་སྣང་བ་ངན་སོང་གྲུབ། །དུག་གསུམ་གྲོལ་ན་ངན་སོང་གྲོལ། 
།དེ་ཕྱིར་འདུན་པའི་༄༅། །རྩེ་ལ་གནས། །རང་སེམས་བཟང་རྟོག་ཕན་སེམས་ཀྱིས། །ཕྱི་རོལ་དེ་ཡི་སྣང་བར་འཆར། །ནང་དུ་སེམས་ལ་བདེ་བ་འབྱུང་། །ཕྱི་ནང་གཉིས་མེད་ལྷན་ཅིག་ལ། །ལེགས་པའི་ཚོགས་ལ་རྟེན་འབྲེལ་བསྒྲིག །ཕུན་ཚོགས་རང་གིས་བྱས་པ་མཆོག །སེམས་དགེ་བ་དེ་རྟག་ཏུ་བདེ། །མི་དགེའི་སྡུག་བསྔལ་མཐའ་མེད་དོ། །དཔེར་ན་རྡོ་ཡི་སྙིང་པོ་དེ། །གང་ཕྲད་ཚོན་གྱིས་ཁ་དོག་བསྒྱུར། །དེ་བཞིན་ཀུན་གཞིའི་རྣམ་ཤེས་འདི། །དང་པོ་གསར་བུའི་རྟོག་པ་དེ། །བཤེས་གཉེན་གྲོགས་ངན་གནས་ངན་དང་། །བྱ་བྱེད་སྤྱོད་ལམ་ངན་པ་ཡིས། །རམས་དང་བཙོད་ཀྱི་གྲོགས་བཞིན་དུ། །དེ་དང་དེ་ཡི་སྣང་བར་འགྱུར། །རྐྱེན་རྣམས་འཐུན་པའི་རྟེན་འབྲེལ་གྱིས། །སྡུག་བསྔལ་ཐམས་ཅད་སྐྱེད་པར་བྱེད། །ཕྱིན་ཅི་ལོག་ཏུ་འགྲོ་བས་སྤང་། །རྡུལ་མེད་པ་ལ་དྲི་མ་བྲལ། །ཆུ་ཤེལ་སྙིང་པོ་རྐྱེན་བྲལ་བཞིན། །དཔེར་ན་མེ་མར་སྙིང་པོ་ཡིས། །མུན་པ་ཟིལ་གྱིས་གནོན་པ་བཞིན། །བཟང་པོའི་རྐྱེན་རྣམས་འཛོམ་པ་ནས། །ངན་པ་ཐམས་ཅད་ཟིལ་གནོན་ཅིང་། །སྡུག་བསྔལ་ཐམས་ཅད་བདེ་བར་འཆར། །འཁོར་བ་མྱ་ངན་འདས་སུ་གྲོལ། །མ་དག་དག་པའི་སེམས་ཉིད་འདི། །སྟོང་ཉིད་སྙིང་རྗེ་དབྱེར་མེད་པ། །ཁམས་གསུམ་པ་ཡི་ངོ་བོ་ཉིད། །བདེ་དང་བདེ་བས་ཁྱབ་པ་འདི། །སེམས་སྐྱེད་པ་ནི་རྒྱ་ཆེ་བར། །གཞན་དོན་རྫོགས་པའི་བྱང་ཆུབ་ཏུ། 
།འཁོར་བ་མྱང་འདས་བདེ་ཐོབ་ཕྱིར། །བྱང་ཆུབ་སེམས་སྐྱེད་རབ་ཏུ་བརྗོད། །ཀུན་གཞི་སྣམ་བུ་དཀར་པོ་ལ། །ཁ་དོག་བཟོ་ཚོས་རྐྱེན་གྱིས་བསྒྱུར། །ཆོས་རྣམས་ཐམས་ཅད་རྐྱེན་གྱིས་བསྒྱུར། །ཆོས་རྣམས་ཐམས་ཅད་རྐྱེན་ཡིན་ཏེ། །འདུན་པའི་སྟོབས་ལ་རབ་ཏུ་གནས། །གང་གིས་སྨོན་ལམ་ཅི་བཏབ་པ། །དེ་འདྲའི་འབྲས་བུ་འབྱུང་བའི་ཕྱིར། །འགྲོ་རྣམས་ཕ་མར་འདུ་ཤེས་ན། །སྣང་བ་དེ་ཡི་ཞིང་དུ་འཆར། །སེམས་ཅན་ལྷ་རུ་འདུ་ཤེས་ན། །ཡོངས་གྲུབ་སེམས་ཉིད་ཆོས་སྐུ་ལ། །གཞན་དབང་རྐྱེན་གྱིས་དེ་ལྷར་བསྒྱུར། །ཀུན་རྟགས་སྤྲོས་བྲལ་རང་རིག་ཉིད། །གང་ལྟར་བྱས་པ་དེ་ལྟར་བས། །འདུན་སྨོན་སྟོང་པ་རྒྱ་མ་ཆུང་། །ཐེག་པའི་ཁྱད་པར་འདི་ཡི་ཕྱེ། །བདག་དོན་སེམས་ཅན་ཀུན་ཡང་བསྒྲུབ། །སྡིག་པ་ཉན་རང་རྣམས་ཀྱང་སྤོང་། །དགེ་བ་ལྷ་མིའི་གནས་ན་བྱེད། །དེ་ཡི་འཁོར་བར་ཉམ་ཐག་པའི། །རང་གཞན་ཅི་བྱེད་གྲོལ་བ་མིན། །ཀུན་གྲོལ་དོན་གཉིས་གྲུབ་པ་ལ། །བྱང་ཆུབ་སེམས་ནི་རབ་ཏུ་སྐྱེད། །བདག་གིས་ལུས་ངག་ཡིད་གསུམ་གྱིས། །སྡིག་སྤང་དུས་གསུམ་དགེ་བའི་མཐུས། །བཏང་སྙོམས་སྐད་ཅིག་མི་བསྡད་པར། །རྨི་ལམ་དུ་ཡང་མི་བརྗེད་པའི། །འདུན་པ་རྩེ་གཅིག་མ་བྲལ་བར། །མཁའ་དང་མཉམ་པའི་འགྲོ་བ་ཀུན། །ཕ་མ་བུ་ཡིས་མཚོན་བྱས་ཀྱང་། །ཕྱོགས་རིས་མེད་པའི་མཉམ་པ་ཉིད། །འཁོར་བའི་སྡུག་བསྔལ་ཆེན་པོ་ལས། །བརྩེ་བའི་སྙིང་རྗེས་བསྒྲལ་ནས་སུ། 
།ཐར་པའི་ལམ་ལ་༄༅། །ཚུད་པ་ཡི། །བྱམས་ཤིང་དྲང་བའི་སེམས་ཀྱིས་སུ། །རྫོགས་པའི་སངས་རྒྱས་ཐོབ་པར་བྱ། །སྙམ་དུ་བདག་གཞན་དབྱེར་མེད་ཀྱི། །བྱང་ཆུབ་སེམས་སྐྱེད་སྨོན་ལམ་བཏབ། །དེ་ཡི་སྨོན་ལམ་མཐར་ཕྱིན་པས འབྲས་བུ་རང་གཞན་དོན་གཉིས་ཀྱི། །སྐུ་གསུམ་དབྱེར་མེད་དུས་གཅིག་འབྱུང་། །རང་གཞན་སྔ་ཕྱི་བཟང་ངན་ཅན། །དམན་པའི་སེམས་སྐྱེད་ཉན་རང་རྒྱུ། །རྒྱལ་པོ་སྔོན་ལ་ཆུ་སྒྲོལ་བཞིན། །རང་ཉིད་སྔོན་ལ་བྱང་ཆུབ་ནས། །སེམས་ཅན་ཕྱི་ལ་འདྲེན་འདོད་པ། །བྱང་ཆུབ་སེམས་ནི་འཁྲུལ་པར་འགྱུར། །ལུག་རྫི་ཀུན་གྱིས་མཇུག་སྡུད་བཞིན། །སེམས་ཅན་ཐམས་ཅད་མ་གྲོལ་བར། །བདག་ཉིད་འཁོར་བ་གནས་འདོད་པ། །བྱང་ཆུབ་སེམས་ནི་སྟོབས་མེད་འགྱུར། །དེ་བས་མཐའ་གཉིས་བྲལ་བ་ཡི། །ཐམས་ཅད་མཁྱེན་པའི་སྨོན་ལམ་གདབ། །བདག་ཉིད་ཅི་འདྲ་དེ་འདྲ་བ། །སེམས་ཅན་ཀུན་ལ་ཕན་པར་འགྱུར། །བྱང་ཆུབ་སེམས་སྐྱེད་ནམ་མཁའ་བཞིན། །རྒྱུན་ཆད་མེད་ཅིང་ཕྱོགས་མཐའ་བྲལ། །བྱང་ཆུབ་སྨོན་པའི་སེམས་སྐྱེད་དེ། །བུ་ཚའི་དུས་ཀྱི་འདུན་པ་ཡང་། །མི་ཆེན་གྱུར་ནས་རྫོགས་པ་བཞིན། །འདུན་པའི་རྩོལ་བ་ཆེར་ཡོད་དེ། །ཕལ་པ་རྣམས་ཀྱིས་འགྲུབ་པ་ལ། །བྱང་ཆུབ་སེམས་དཔའ་སྨོས་ཅི་དགོས། །གང་ལ་ཞུགས་པའི་སྔོན་རོལ་དུ། །བྱང་ཆུབ་སེམས་ནི་རབ་བསྐྱེད་ཅིང་། །དོན་དེ་ཉིད་ལ་འཇུག་པ་དང་། 
།རྗེས་སུ་སེམས་ཀྱིས་བསྔོས་པ་ན། །སྟོབས་དང་ནུས་པ་ཆེར་འཕེལ་ནས། །གང་ལ་ཞུགས་པའི་དོན་ཀུན་ལ། །མི་ནུས་མི་ཤེས་མི་འགྲུབ་པ། །མེད་པར་བྱང་ཆུབ་སེམས་ཀྱིས་འགྲུབ། །དུས་གསུམ་སངས་རྒྱས་འཕྲིན་ལས་ཀུན། །འཇུག་པ་ཉིད་དུ་སྨིན་པས་བྱུང་། །བྱང་ཆུབ་སེམས་ལ་ཕྱོགས་མེད་པས། །སངས་རྒྱས་ཉིད་ལ་མཐའ་མེད་དོ། །བྱང་ཆུབ་སེམས་ལ་དམིགས་མེད་པས། །གདུལ་བྱ་ཉིད་ལ་རིགས་མེད་དོ། །བྱང་ཆུབ་སེམས་ལ་དུས་མེད་པས། །དོན་གཅིག་ཉིད་ལ་འགྱུར་མེད་དོ། །བྱང་ཆུབ་སེམས་ལ་འཛད་མེད་པས། །འཕྲིན་ལས་ཉིད་ལ་ཐོགས་མེད་དོ། །བྱང་ཆུབ་སེམས་ལ་གཉིས་མེད་པས། །བདུད་ཀྱིས་བརྫི་བར་མི་ནུས་སོ། །སྨོན་པ་ཡིད་བཞིན་འཇུག་པ་ལ། །ལག་ལེན་མེད་པའི་སེམས་བསྐྱེད་ནི། །ལག་ན་ཡོད་ཀྱང་མི་ཕན་པ། །དབུལ་མོའི་གཏེར་བཞིན་དོན་མི་འབྱུང་། །ནུས་པ་ཡོད་བཞིན་རང་དོན་སྒྲུབ། །གཞན་དོན་མི་བྱེད་དུད་འགྲོར་སྐྱེ། །ལོངས་སྤྱོད་ཡིད་བཞིན་ཚོགས་མི་སོགས། །སེར་སྣས་བཅིངས་པས་ཡི་དྭགས་སྐྱེ། །ཆོས་རྒྱུས་ཡོད་བཞིན་ཆོས་མི་སྤྱོད། །ཕྱིན་ཅི་ལོག་པས་དམྱལ་བར་སྐྱེ། །བྱང་ཆུབ་སེམས་བྲལ་བདེ་བ་མེད། །དེ་བས་བྱང་ཆུབ་འཇུག་པ་གཙོ། །འཇུག་པའི་འབྲས་བུ་རྒྱུན་ཆགས་ལ། །སྨོན་པ་བཟང་ཡང་གནས་སྐབས་ཙམ། །བློ་གྲོས་དམན་པའི་ལེ་ལོ་ཅན། །ཐུན་མོང་སྐྱབས་འགྲོ་ནས་བཟུང་ནས། །སྔགས་ཀྱི་དེ་ཉིད་མན་ཆད་ཀྱི། 
།ས་བཅུའི་མཐར་༄༅། །ཕྱིན་ལམ་རྣམས་ལ། །བློ་དང་འཚམ་པའི་ནུས་པ་ཡི། །བསམ་པའི་ཁྱད་པར་ཇི་བཞིན་དུ། །སེམས་ཅན་ཀུན་གྱི་སྐྱབས་་ཁས་བླང་། །སློ་དཔོན་ཆེ་ལ་སེམས་སྐྱེད་བླང་། །ཐམས་ཅད་མཁྱེན་ཉིད་དབང་པོར་བཞུགས། །འདི་ནས་བར་མེད་ཕྱི་མའི་མཐར། །སྨོན་ལམ་གདབ་ཅིང་ལས་འཕྲོ་འཐུད། །གཞན་གྱིས་བར་དུ་མ་ཆོད་པའི། །སྐས་ཀྱི་གདང་བུ་ལྟ་བུ་སྲ །རིམ་པ་ཉིད་ལ་འཇུག་པར་བྱ། །བླ་ན་མེད་པའི་བྱང་ཆུབ་དེ། །མྱུར་དུ་རྟོགས་པར་བྱ་བའི་ཕྱིར། །དཔེར་ན་རྒྱལ་རིགས་བུ་ཚ་ནི། །དབང་བསྐུར་ཐག་ཏུ་རྒྱལ་འགྱུར་བཞིན། །བྱང་ཆུབ་ལམ་རྣམས་སྐད་ཅིག་གིས། ཁྲེས་རབ་ཆེན་པོ་ཅིག་ཅར་དུ། །འཇུག་པ་ཐུན་མོང་མ་ཡིན་པ། །བླ་ན་མེད་པའི་རྒྱུན་དུ་གསུངས། །རིང་བར་འདོད་ལམ་རིང་རྟགས་འབྱུང་། །ཐུང་བར་འདོད་ལམ་དེ་དོན་རྫོགས། །འཇུག་པ་རང་ཉིད་སྤྱོད་པ་དང་། །གཞན་ལ་སྟོན་ཅིང་འཁོད་པ་ནི། །གནས་སྐབས་ལམ་གྱི་འཇུག་པ་ཡིན། །མཐར་ཐུག་སྐུ་གཉིས་དོན་གཉིས་འགྲུབ། །གཉིས་སུ་མེད་པ་བྱང་ཆུབ་སེམས། །ཀུན་ལ་ཁྱབ་པ་ཆོས་ཀྱི་སྐུ། །ཉག་གཅིག་སྤྲོས་བྲལ་འདུས་མ་བྱས། །ཐམས་ཅད་མཁྱེན་པའི་ཡོན་ཏན་མཚོ། །བྱང་ཆུབ་སེམས་ལ་རང་བྱུང་བ། །ལྷུན་གྲུབ་མི་རྟོག་རྟོག་པ་ཅན། །བྱང་ཆུབ་ལམ་ལ་གང་ཞུགས་པས། །དད་དང་ཐོས་དང་ཚུལ་ཁྲིམས་དང་། །ཁྲེལ་ཡོད་ངོ་ཚ་ཤེས་པ་དང་། །སྟོང་དང་ཤེས་རབ་རྣམ་པ་བདུན། 
།འདི་དག་འཕགས་པའི་ནོར་བདུན་ཏེ། །མི་འཛད་གཏེར་དུ་སྤྱི་ལ་དགོས། །སྣོད་མ་ཡིན་ལ་དེ་མི་འབྱུང་། །བྱང་ཆུབ་སེམས་ཀྱི་ཡོན་ཏན་གང་། །སྡིག་སྒྲིབ་བདུད་དཔུང་ཐམས་ཅད་འཇོམས། །ཚོགས་གཉིས་དགེ་བ་ཟླ་ལྟར་འཕེལ། །བུམ་པ་བཟང་པོ་དཔག་བསམ་ཤིང་། །འདོད་འཇོའི་བ་དང་རིན་ཆེན་བཞིན། །རང་བཞིན་ཀུན་གྱི་དོན་གྲུབ་པས། །གཟུགས་མཆིས་ནམ་མཁའི་མཐར་མི་ཤོག །རྗེས་སུ་དྲན་ཅིང་རྒྱ་ཆེན་སྤེལ། །སྤེལ་བའི་ཚོགས་གཉིས་སོགས་པ་དེ། །བསོད་ནམས་ཟང་ཟིང་མཚན་བཅས་ཀྱི། །དགེ་བ་ཟག་བཅས་ལ་བརྟེན་པ། །རང་གཞན་དོན་གཉིས་བསྒྲུབ་པའོ། །ཡེ་ཤེས་མཚན་མེད་དམིགས་མེད་ཀྱིས། །ཟག་མེད་དགེ་ལ་བརྟེན་ནས་སུ། །རང་གཞན་དོན་དུ་ཚོགས་སོག་པ། །ཐུན་མོང་ཕ་རོལ་ཕྱིན་པ་དང་། །སྤྱི་དང་མཐུན་པའི་སྦྱིན་སོགས་ཀྱི། །ཞིང་བསམ་དངོས་གསུམ་དག་པ་ཡི། །དགེ་བ་འཁོར་གསུམ་ཡོངས་དག་ཏུ། །སྔོ་བར་བྱེད་པའི་ཚོགས་རྣམས་སོ། །ཐུན་མོང་མ་ཡིན་ཁྱད་པར་བ། །སྔགས་ཀྱི་སྨིན་བྱེད་སྒོར་ཞུགས་ནས། །བསྐྱེད་རིམ་བསྒོམ་པ་བསོད་ནམས་ཚོགས། །རྫོགས་རིམ་དོན་ནི་ཡེ་ཤེས་ཚོགས། །ཚོགས་གཉིས་སྤེལ་བས་སྒྲིབ་གཉིས་བྱང་། །བྱང་ཆུབ་རྫོགས་པའི་སངས་རྒྱས་དོན། །གཞན་ཡང་སྨོན་པའི་དུས་ཉིད་དུ། །རང་ཉིད་དམན་པས་ཞུཁ་པ་དང་། །སེམས་ཅན་མངས་པས་དཀའ་བ་དང་། །དམུ་རྒོད་རྣམས་ནི་འདུལ་དཀའ་དང་། 
།ཕན་ལན་༄༅། །གནོད་བྱེད་རིགས་རྣམས་ལ། །སྲོག་ལ་བབ་ཀྱང་བློས་མི་གཏང་། །སེམས་ཅན་གཅིག་གི་བདེ་ཉམས་ཀྱང་། །རང་གི་བྱང་ཆུབ་སེམས་ཉམས་ནི། །མང་པོ་བློས་བཏང་ཉེས་པ་ནི། །བསྐལ་པའི་མཐར་ཡང་དག་མི་འགྱུར། །སླར་ཞིང་བྱང་ཆུབ་ནན་ཏན་སྐྱེད། །མཆོད་པར་འོས་པ་བསླུས་པ་དང་། །དགེ་ལ་འགྱོད་པ་སྐྱེས་པ་དང་། །སེམས་ཅན་གཡོ་སྒྱུས་བྲིད་པ་དང་། །སེམས་བསྐྱེད་པ་དང་སྨད་པ་དང་། །ཚུལ་མ་ཡིན་པ་སྤང་བར་བྱ། །མཆོད་འོས་རྣམས་ལ་བསྙེན་བསྐུར་བསྟོད། །སེམས་ཅན་ཐབས་ཀྱིས་དགེ་ལ་བཀོད། །ཐེག་མཆོག་དགེ་ལ་ཡི་རང་བྱ། །སེམས་བསྐྱེད་པ་ལ་བསྔགས་པ་བརྗོད། །མི་དགེ་སྤོང་ཞིང་དགེ་བ་ལ། །ཕྲ་ཞིབ་རྡུལ་གྱི་ཆ་ནས་སྤྱད། །མ་དད་པ་ཡི་ཆོས་ཉན་དང་། །མ་གུས་པ་ཡི་ཕྱག་འཚལ་དང་། །མི་སྤྲོ་བ་ཡི་མཆོད་པ་དང་། །མི་མོས་པ་ཡི་བསྟོད་པ་དང་། །དགེ་བ་ཉེས་པ་ཅན་ཡིན་ཡང་། །མ་ནུས་པ་ལ་ཉེས་པ་མེད། །ཡང་དག་ལམ་ལ་གང་ཞུགས་པ། །སྤྱོད་པ་ཕ་རོལ་ཕྱིན་མཆོག་ཉིད། །སྤྱིན་པའི་ངོ་བོ་ཆགས་མེད་དགེ། །མཚན་ཉིད་ཡོངས་སུ་གཏོང་བ་སྟེ། །དབྱེ་བ་ཟང་ཟིང་མི་འཇིགས་ཆོས། ཁྱད་པར་ཆོས་ཀྱི་སྤྱིན་པ་འཕགས། །མི་མཐུན་སར་སྣ་རྣམ་པར་སྤངས། །ཚུལ་ཁྲིམས་ངོ་བོ་དྲི་མེད་དགེ། །མཚན་ཉིད་གཡོ་སྒྱུ་མེད་པ་དེ། །དབྱེ་བ་ཚུལ་ཁྲིམས་རྣམ་གསུམ་ལ། །སྡོམ་པ་དགེ་བ་དོན་བྱེད་དོ། 
ཁྱད་པར་ཟག་མེད་ཚུལ་ཁྲིམས་མཆོག །མི་མཐུན་ཕྱོགས་སུ་བག་མེད་ཡང་། །བཟོད་པའི་ངོ་བོ་སྡང་མེད་དགེ། །མཚན་ཉིད་འཁྲུལ་པ་མེད་པར་བསྟན། །དབྱེ་བ་སྡུག་བསྔལ་དང་དུ་ལེན། །ཇི་མི་མཉམ་ཞིང་ཆོས་ལ་སེམས། །ཐེག་ཆེན་མི་སྐྲག་བཟོད་པ་འཕགས། །མི་མཐུན་ཁོང་ཁྲོ་སྤང་བར་བྱ། །བརྩོན་འགྲུས་དགེ་ལ་སྤྲོ་བ་ལ། །མཚན་ཉིད་ལེ་ལོ་མེད་པ་སྟེ། །དབྱེ་བ་ཆ་སྦྱིན་མཐར་ཕྱིན་པའི། །ལམ་མཆོག་ཆོས་ལ་བརྩོན་པ་འཕགས། །མི་མཐུན་སྙོམ་ལས་རྣམ་པར་སྤང་། །བསམ་གཏན་ངོ་བོ་དགེ་ལ་གནས། །མཚན་ཉིད་གཡེང་བའི་རྟོག་ཚོགས་བྲལ། །བདེ་གནས་དོན་རབ་འབྱེད་པ་དང་། །དེ་བཞིན་ཉིད་ལ་དམིགས་པའོ། །ཟུང་འཇུག་རྣམ་པར་མི་རྟོག་བཟང་། །མི་མཐུན་རྟོག་པས་གཡེང་བ་སྤང་། ཁྲེས་རབ་ངོ་བོ་བདག་མེད་རྟོགས། །མཚན་ཉིད་དོན་རྣམས་རབ་འབྱེད་པ། །དབྱེ་བ་ཀུན་རྫོགས་དོན་དམ་ཤེས། །ཟུང་འཇུག་ཐོས་བསམ་སྒོམ་པ་གསུམ། །ཐབས་ལ་མཁས་པས་བླ་ན་མེད། །ཐབས་ཀྱི་ནང་ན་སྨིན་གྲོལ་མཆོག །མི་མཐུན་ཕྱོགས་སུ་ལྷུང་བ་ཡིན། །སྟོབས་ཀྱི་ངོ་བོ་སྤང་བྱ་འཇོམས། །མཚན་ཉིད་སྤངས་ཐོབ་ཡོན་ཏན་འཛིན། །སྤོངས་དང་ཐོབ་པ་ཡོན་ཏན་ཏེ། །ཟག་མེད་བདེ་ཐོབ་ཁྱད་དུ་འཕགས། །དམན་པའི་བློ་ནི་མི་མཐུན་ཕྱོགས། །སྨོན་ལམ་དོན་ལྡན་དགེ་བའོ། །མཚན་ཉིད་དགེ་བ་ཆུད་མི་ཟ། །དག་དང་མ་དག་ཐེ་ཚོམ་གསུམ། །དག་པའི་སྨོན་ལ་མཆོག་ཏུ་བཟང་། 
།ཕྱིན་ཅི་ལོག་༄༅། །པ་མི་མཐུན་དོན། །ཡེ་ཤེས་ངོ་བོ་ཐམས་ཅད་མཁྱེན། །མཚན་ཉིད་གང་ཡང་མ་བསྒྲིབ་པའོ། །དབྱེ་ན་གཞི་ཡི་ཡེ་ཤེས་དང་། །ཆ་མཐུན་ལམ་གྱི་ཡེ་ཤེས་དང་། །ཡོན་ཏན་རབ་རྫོགས་ཡེ་ཤེས་དང་། །ཐམས་ཅད་མཁྱེན་པ་ཁྱད་པར་འཕགས། །མི་མཐུན་སྒྲིབ་པ་གཉིས་ཡིན་ནོ། །བདག་ཉིད་སྦྱོད་ཅིང་གཞན་ལ་སྦྱོར། །སྤྱོད་པ་ཀུན་ལ་ལེགས་པ་བརྗོད། །ཉམས་སུ་བླངས་པའི་དོན་ཆེ་ནི། །ཚོགས་གཉིས་རྫོགས་པའི་བྱ་བ་མྲ །ཕ་རོལ་ཕྱིན་བཅུའི་གྲངས་བསྟན་པ། །སྤྱིན་དང་ཚུལ་ཁྲིམས་བཟོད་བརྩོན་བཞེ། །བསོད་ནམས་ཚོགས་རྫོགས་བྱ་བར་དགོས། །བསམ་གཏན་ཤེས་རབ་ཡེ་ཤེས་ཚོགས། །ཐབས་སྟོབས་སྨོན་ལམ་ཡེ་ཤེས་བཞི། །ཐེག་ཆེན་འཇུག་པའི་ཁྱད་ལ་དགོས། །གཞན་དྲུག་ཐེག་པ་ཆུང་ལ་ཡོད། །ཐུན་མོང་ཕ་རོལ་ཕྱིན་དྲུག་ཡིན། །ཕ་རོལ་ཕྱིན་པ་བཅུ་ཡིས་སུ། །གོ་རིམ་ངེས་པར་མ་ནོར་བས། །ས་བཅུ་རྫོགས་པའི་ཡོན་ཏན་ཐོབ། །ཐབས་མཁས་ནང་གིས་ཕར་ཕྱིན་བཅུ། །ལུས་ལ་མ་ཞེན་སྤྱིན་པའི་མཆོག །ཏི་ལ་མ་ཉམས་ཚུལ་ཁྲིམས་ཏེ། །སྡུག་བསྔལ་མི་བརྫི་བཟོད་པ་མཆོག །ཡེངས་པ་མེད་པ་བརྩོན་འགྲུས་ལ། །གཡོ་བ་མེད་པ་བསམ་གཏན་གནས། །འཁྲུལ་པ་མེད་པའི་ཤེས་རབ་ཀྱིས། །བདེ་བ་ཆེན་པོ་ཐབས་ཀྱི་མཆོག །ཐབས་ཆེན་ཕ་རོལ་གཉིས་མེད་སྟོབས། །སྨོན་ལམ་དབྱེར་མེད་ལྷན་ཅིག་སྐྱེས། །རབ་བྱུང་ཡེ་ཤེས་འོད་པོ་ཆེ། 
།སྲིད་པའི་མུན་པ་མ་ལུས་བསལ། །དཔལ་ལྡན་དང་པོའི་སངས་རྒྱས་སོ། །རྒྱལ་བའི་ཐུགས་རྗེའི་གཟུགས་སྐུ་ནི། །སྐྱེ་བ་མེད་པའི་ཡིག་འབྲུ་མཆོག །ཨ་ཡི་དབྱིངས་ནས་རང་བྱུང་བ། །ཀ་སོགས་ནམ་མཁའི་ཡི་གེ་དང་། །ཙ་ལ་སོགས་པ་རླུད་གི་སྒྲ། །ཏ་སོགས་མེ་ལ་ས་སོགས་ཆུ། །ལ་སོགས་ས་ཡི་རང་སྒྲ་ལས། ཁམས་དྲུག་ཡི་གེའི་གཟུགས་སུ་ནི། །སེམས་ཀྱི་རི་མོ་བྲིས་པ་ཡིས། །ཚིག་དང་དོན་དང་གླེགས་བམ་དུ། །འགྲོ་བ་ཀུན་གྱི་དོན་ཕྱིར་དུ། །རྒྱལ་བའི་ཕ་རོལ་ཕྱིན་བཅུ་ཚོགས། །ཡི་གེ་འབྲི་དང་མཆོག་སྦྱིན་དང་། །འཆང་དང་ཀློག་དང་ཁ་ཏོན་བྱ། །དོན་སེམས་འཆད་ཅི་ཡིད་ལ་བྱ། །ཚུལ་བཞིན་དུ་ནི་བསྒོམ་པ་བཅུ། །བདག་གཞན་འདི་ཕྱིའི་དོན་གྲུབ་བར། །བྱང་ཆུབ་ལམ་གྱི་སྤྱོད་པ་མཆོག ཁྲེས་རབ་རྒྱལ་བ་ཀུན་གྱིས་གསུངས། །ཆོས་སྤྱོད་བཅུ་ལ་གང་བརྩོན་པ། །ལྷ་དང་འཁོར་ལོ་སྒྱུར་བ་དང་། །མི་ཡི་གནས་ནས་བྱང་ཆུབ་ཐོབ། །ལོག་པས་ངན་སོང་དབུལ་པོར་འགྱུར། །སྒྱུར་བྱེད་བསམ་པ་གཙོ་ཆེའོ། །བྱང་ཆུབ་སེམས་དཔའ་མཁས་ཆེན་པོ། །གཞན་དོན་འཕོངས་པ་སྤྱིན་པས་བསྡུ། །སྙན་པར་སྨྲ་བའི་ཐབས་ཀྱིས་བསྡུ། །རིགས་པར་མཐུན་པའི་སྤྱོད་པས་བསྡུ། །འདོད་པ་གྲུབ་པའི་དོན་གྱིས་བསྡུ། །སེམས་ཅན་རྣམས་ཀྱི་བསམ་པ་བཞིན། །ཇི་ལྟར་འདོད་མཐུན་སྤྱོད་པ་ཡི། །བྱང་ཆུབ་སེམས་ལ་རབ་ཏུ་དགོད། །བྱང་ཆུབ་སེམས་དཔའི་བསླབ་པ་རྣམས། 
།ཕ་རོལ་༄༅། །ཕྱིན་པ་བཅུ་ཡི་ཚུལ། །བསླབ་པ་གསུམ་དུ་འདུས་པར་ནི། །རྒྱལ་བས་ཆོས་ཀུན་ནང་དུ་བསྟན། །ལྷག་པ་ཚུལ་ཁྲིམས་བསླབ་པ་རྣམས། །ཟག་བཅས་ལྷ་མིའི་ཚུལ་ཁྲིམས་ལ། །ཟག་མེད་བངེ་བའི་དོན་མཐོང་བས། །འཕགས་པ་དགྱེས་པའི་ཚུལ་ཁྲིམས་ཡིན། །ལྷག་པ་ཏིང་འཛིན་བསླབ་པ་ཀུན། །ཞི་གནས་ཏིང་འཛིན་རྩེ་གཅིག་པ། །འཁོར་བ་མ་དག་ཏིང་འཛིན་ལ། །ལྷག་མཐོང་ཡེ་ཤེས་རྟོག་པ་ནི། །མྱ་ངན་འདས་པའི་ཏིང་འཛིན་ཡིན། །ལྷག་པ་ཤེས་རབ་བསླབ་པ་ཀུན། །རྒྱུ་འབྲས་རྟེན་འབྲེལ་ཤེས་པ་འབྱུང་། །ཀུན་རྫོབ་འཁོར་བའི་ཤེས་རབ་ལ། །རང་བཞིན་གནས་ལུགས་ཤེས་པ་ནི། །ཆོས་ཀུན་ཁོང་དུ་ཆུད་པ་ཡི། ཁྲེས་རབ་ཡེ་ཤེས་ཆེན་པོ་ཡིན། །ཡེ་ཤེས་ཡེ་ཤེས་ཁྱད་པར་ཆེ། །ཡེ་ཤེས་ལྡན་པས་ཀུན་དོན་ཤེས། །ཀུན་དོན་ཡོན་ཏན་གསུམ་གྱི་བདག །མཁས་པ་སྒྱུ་འཕྲུལ་སྣ་ཚོགས་འཆང་། །འགྲོ་བའི་མར་མེ་ཡེ་ཤེས་སྒྲོན། །བྱང་ཆུབ་སེམས་ལ་ཕྱག་འཚལ་བསྟོད། །བདེ་དང་སྡུག་བསྔལ་ལས་སྐྱེས་པའི། །ཀུན་རྫོབ་ལུས་ལ་བདེ་བས་ཁྱབ། །བདེ་བ་ཉིད་ནི་སྡུག་བསྔལ་བས། །བདེ་བ་མ་ཉམས་ཚུལ་ཁྲིམས་མཆོག །ཉམས་པས་སྡུག་བསྔལ་སྐྱེད་པའི་གཞི། །བྱང་ཆུབ་སེམས་སྤངས་ཡོན་ཏན་བསྐམས། །བདེ་ཆེན་འཁོར་ལོའི་ཐབས་ཀྱིས་ནི། །བདེ་བ་ལས་ནི་བདེ་བ་སྐྱེ། །ཀུན་རྫོབ་ཀུན་ད་ལྟ་བུ་སྟེ། །དོན་དམ་བདེ་བའི་གཟུགས་ཅན་དུ། 
།སྣང་སྲིད་ཀུན་ལ་ཁྱབ་པ་ཡི། །བྱང་ཆུབ་སེམས་ནི་རབ་ཏུ་སྐྱེད། །ཐམས་ཅད་རོ་སྙོམས་ལྷན་ཅིག་སྐྱེས། །རྣམ་པར་མི་རྟོག་ཡང་དག་དོན། །སེམས་ཅན་ཀུན་གྱི་དོན་གྱི་ཕྱིར། །ཆོས་དབྱིངས་དམ་པའི་བྱང་ཆུབ་སེམས། །སྤྲོས་བྲལ་ཐིག་ལེ་ཉག་གཅིག་དབྱིངས། །ཐེག་པ་ཆེན་པོའི་མངོན་པར་རྟོགས་པ་བྱང་ཆུབ་ལམ་གྱི་རྒྱུད་ཆེན་ནམ་མཁའ་དང་མཉམ་པ་ལས། །བྱང་ཆུབ་སེམས་དཔའ་སྨོན་ལམ་གྱི་མཐུས་འབྲས་བུ་འགྲུབ་པར་བསྟན་པའི་ལེའུ་སྟེ་བདུན་པའོ།། །།གནས་ལུགས་ཆོས་ཉིད་ཅིག་གིས་ངང་། །མ་རིག་ཀུན་རྟོགས་རིག་པ་འདི། །ཐ་དད་སྣང་བ་སོ་སོར་སྤྱོད། །སྐྱེ་བོ་རྣམས་ནི་རང་ཁ་མ། །ཕྱི་རོལ་པ་རྣམས་ལོག་པར་རྟོགས། །ནང་པ་ཕྱོགས་རྟོགས་ཡང་དག་རྟོགས། །རྒྱལ་བས་གསུངས་པའི་དོན་གཅིག་ལ། །དབང་པོའི་རིམ་པས་སོ་སོར་གོ །ཐེག་པའི་ཁྱད་པར་འབྲས་བུ་དང་། །དུས་ནི་ལྟ་སྦྱོད་ཁྱད་པར་ཡིན། །ཁམས་གསུམ་གནས་ན་འདོད་པ་ཡི། །ལྷ་མིར་བཅས་པའི་ཐེག་པ་འདི། །མ་རྟོགས་འཇིག་རྟེན་འདུས་བྱས་ལ། །རྫུན་པར་མ་ཤེས་བདེ་འབྲས་འདོད། །ཚེ་འདིར་ཞེན་པའི་ལྟ་བ་ལ། །འཁྲུལ་པའི་སྣང་བ་ཡེངས་མེད་བསྒོམ། །སྤྱོད་པ་དགེ་སྡིག་ལུང་མ་བསྟན། །འབྲས་བུ་འདི་དང་ཕྱི་མ་མྲ །བདེ་འགྲོ་ངན་སོང་འཁོར་བ་ཡི། །སྣ་ཚོགས་ངེས་མེད་སྡུག་བསྔལ་གྲུབ། །བློ་མ་ལོག་ན་ཐར་མི་འགྱུར། །ནམ་ཞིག་བློ་བསྒྱུར་ད་འབྲས་འབྱུང་། 
།སེམས་ཅན་མཁའ་ལས་༄༅། །གྲལ་འདད་ཕྱར། །ཕྱན་ཅ་ལག་ག་ལམ་ལ་ཞུགས། །བདག་ཏུ་འ ན་པའ་ཕུང་པ་ལྔ། །འད་ཕྱ་བར་ད་ཐམས་ཅད་དུ། །གཅག་པུ་ཉད་ཀྱས་བྱས་པ་ཡན། །ཐམས་ཅད་རྟག་པ་ཉིད་དུ་འདོད། །མི་རྟག་འབྱུང་བ་བཞི་པོ་ཡིན། །རྟག་པའི་སྐྱེས་བུ་མཁའ་ལ་སྡོད། །འཇིག་རྟེན་འདི་ནས་ཕ་རོལ་དུ། །ཕུང་པོ་ཉིད་མཚམས་སྦྱོར་བ་འཁྲུལ། །རྟག་པའི་སྐྱེས་བུ་དཀར་ལ་འདྲིལ། །སེམས་ཅན་ཀུན་གྱི་སྙིང་དཀྱིལ་ན། །བུངས་དང་སྦྱར་བའི་རེ་རེ་ཡོད། །དེ་ཡིས་ཐམས་ཅད་བྱེད་པ་ཡིན། །རྟག་པ་ཆེན་པོ་གཅིག་ཉིད་ལ། །དཔེར་ན་ནམ་མཁའ་གཅིག་ཉིད་ལ། །སྣོད་མངས་ནང་དུ་དུམ་བུར་ཆད། །དེ་བཞིན་སེམས་ཅན་ངར་འཛིན་གྱིས། །རྟགས་པ་དུམ་བུར་མི་རྟག་ཆད། །ངར་འཛིན་སྤངས་ན་གཅིག་ཏུ་འགྲོ། །བདག་ཉིད་རྟག་པའི་གྲངས་ཅན་འདོད། །ཆད་པར་ལྟ་བར་རྒྱང་འཕེན་པ། །ཚེ་ལ་སྔ་དང་ཕྱི་མ་མེད། །ད་ལྟ་བློ་བུར་བྱུང་བ་ཡིན། །དགེ་སྡིག་ལས་དང་རྣམ་སྨིན་མེད། །སེམས་ཅན་སངས་རྒྱས་བདེ་སྡུག་མེད། །མེ་ཤི་ཐལ་བ་རླུད་ཁྱེར་བཞིན། ཁེ་ནས་ཅི་ཡང་མེད་པར་ལྟ། །གཉིས་མཐུན་སྦད་དང་དབང་ཕྱུག་བསྒོམ། །མཆོད་ལེགས་སེམས་ཅན་བདེ་ལེགས་འབྱུང་། །མ་ལེགས་སྡུག་བསྔལ་འབྱུང་བར་འདོད། །གཅེར་བུ་ཐལ་བས་ལུས་བྱུགས་ཤིང་། །རལ་པའི་ཁུར་བུ་འཕྲེང་བས་བརྒྱན། །མདུང་ཐུང་དྨ་མགོའི་ལག་ཆ་ཐོགས། 
།སྤྱོད་པ་དབྱུག་གུ་གསུམ་པ་དང་། །དུད་འགྲོ་མ་ཡི་དཀའ་ཐུབ་སྤྱོད། །འབྲས་བུ་འདི་ནས་འཕོས་མ་ཐག །རྣམ་སྨིན་རྒྱུ་འབྲས་མི་འདོད་པས། །ཆད་ལྟ་མནར་མེད་དམྱལ་བར་སྐྱེ། །གཞན་ཡང་ངན་སོང་གནས་སུ་ལྷུང་། །བློ་ལོག་ཐར་པ་ཐོབ་བམ་ཅི། །འཁོར་བ་འདི་ལས་བློ་ལོག་ནས། །དགེ་བའི་བཤེས་གཉེན་ཆོས་ཉན་པས། །ང་དང་བདག་ཏུ་འཛིན་པ་ཡི། །ཉེ་བར་ལེན་པའི་ཕུང་པོ་ལྔ། །མི་རྟག་སྡུག་བསྔལ་སྟོང་བདག་མེད། །གང་ཟག་བདག་ཏུ་འཛིན་པ་དེ། །བདག་མེད་ཙམ་ཞིག་མ་རྟོགས་པ། །ཆོས་ཀྱིས་བདག་མེད་མ་རྟོགས་པས། །ཕྱི་རོལ་གཟུང་བའི་ཡུལ་ལ་ནི། །རགས་པ་རྫས་ནི་དངོས་པོ་འདོད། །ཕྲ་བ་རྡུལ་ཕྲན་སི་ལུ་མ། །རྡུལ་རྣམས་བསྐོར་བའི་བར་བར་ན། །ཆ་མེད་རྡུལ་རྣམས་་།ང་བར་འདོད། །མདོ་སྡེ་པ་ཡི་ལྟ་བ་དེ། །བྱེ་བྲག་སྨྲ་བ་ཕྲ་རག་རྡུལ། །རྡུལ་ཕྲན་ཆ་མེད་གཅིག་ཏུ་འདོད། །གཉིས་ཀ་འཛིན་སེམས་དེ་མི་སྤོང་། །སྐད་ཅིག་ཆ་མེད་ཕག་ན་མོ། །བདེན་པ་བཞི་ལ་འཁོར་འདས་གཉིས། །རྒྱུ་འབྲས་སྤང་སྒྲུབ་བྱེད་པ་ཡི། ཁེས་པ་སྐད་ཅིག་མི་རྟག་པར། ་།ན་བཅས་འགོག་པའི་ཏིང་འཛིན་བསྒོམ། །སྤྱོད་པ་རང་དོན་ཚུལ་ཁྲིམས་བསྲུང་། །གཞན་གྱི་དོན་ནི་མི་ནུས་ཤིང་། །དུར་ཁྲོད་དགོན་པ་ཤིང་དྲུང་དང་། །བླ་གབ་མེད་པར་ཇི་བཞིན་གནས། །ཕྱག་དར་ཁྲོད་དང་ཕྱིས་པ། །ཆོས་གོས་གསུམ་པའི་གོས་གྱོན་ཞིང་། །སྟན་གཅིག་བསོད་སྙོམས་ཐར་ཆགས་པའི། 
།ཕྱིས་མི་༄༅། །ལེན་པའི་ཟས་སྤྱོད་ཅིང་། །ཅོག་པུའི་སྤྱོད་པ་ལ་སོགས་པ། །སྦྱངས་པའི་ཡོན་ཏན་བརྟན་པ་ཡི། །རྒྱུན་དུ་ཞུགས་ནས་དགྲ་བཅོམ་པར། །བརྩོན་འགྲུས་རབ་ཀྱིས་ཚེ་གཅིག་འགྲུབ། །འབྲིང་གིས་ལན་ཅིག་ཕྱིར་འོང་བ། །ལུས་གཅིག་བླངས་ནས་ཕྱི་མ་ནི། །ཕྱིར་མི་འོང་བའི་འབྲས་བུ་དང་། །ཐ་མས་སྐྱེ་བ་གསུམ་བླངས་ནས། །དགྲ་བཅོམ་པ་ཡི་འབྲས་བུ་ཐོབ། །རང་རྒྱལ་བསྐལ་པ་མང་པོ་ནས། །སྡུག་བསྔལ་ཆོས་ལ་བློ་ལོག་ཀྱང་། །བྱང་ཆུབ་སེམས་དཔའི་གཡེང་བས་འཇིག །རང་ལུས་ཏིང་འཛིན་མེས་སྦྱངས་ནས། །སངས་རྒྱས་མི་འབྱོན་ས་ཕྱོགས་སུ། །སྨོན་ལམ་བཏབ་ནས་སྐྱེས་པ་ཡིས། །སློབ་དཔོན་མེད་པར་དུར་ཁྲོད་དུ། །ཤི་བ་རུས་ལ་བརྟག་པ་ཡིས། །འཁོར་བ་རྟེན་འབྲེལ་ལུས་ལ་བྱུང་། །ཤེས་ན་ལུགས་བཟློག་མ་རིག་པ། །བཀག་ནས་བསྒོམ་པ་ཚེ་སྔོན་གྱི། །ཏིང་འཛིན་ལྡན་པ་རང་སངས་རྒྱས། །གང་ཟག་བདག་མེད་ཆེར་རྟོགས་སྟེང་། །གཟུང་ཡུལ་སེམས་ཀྱི་ཆོ་འཕྲུལ་དུ། །ཤེས་ཀྱང་སེམས་སུ་མ་རིག་པས། །ཆོས་ཀྱིས་བདག་མེད་ཕྱེད་རྟོགས་ཏེ། །གཟུང་ཡུལ་བཅོམ་པའི་འཛིན་སེམས་ནི། །ཐུན་མོང་ཕག་ན་ཙམ་དུ་འདོད། །དོན་དམ་སྟོང་པ་ཉིད་དུ་ནི། །འགོག་པའི་ཏིང་འཛིན་བསྒོམས་པ་ཡིས། །བསྒོམ་པར་མི་སད་མྱོས་པ་འབྱུང་། །སྤྱོད་པ་ཉན་ཐོས་རྣམས་དང་མཐུན། །མང་པོ་ནེ་ཅོའི་ཁྱུ་ཙམ་ལྡིང་། །རང་སངས་རྒྱས་ཀྱི་ཡོན་ཏན་ནི། 
།རབ་ཀྱིས་མི་ཚེ་ཉི་ཤུ་དང་། །འབྲིང་གིས་དྲུག་ཅུ་ཐམ་པ་ནི། །བསེ་རུ་ལྟ་བུར་རང་སངས་རྒྱས། །འགྲོ་དོན་ལུས་ཀྱིས་རྟ་ཡིན་བྱེད། །ཞི་བདེ་ཆོས་ལ་བློ་ལོག་པ། །རྣལ་འབྱོར་སྤྱོད་པའི་སེམས་ཙམ་ན། །ཕྱོགས་མེད་བདག་མེད་སེམས་རྟོགས་པས། ཁམས་གསུམ་འདི་དག་སེམས་སུ་ཤེས། །རྣམ་པར་ཤེས་པའི་ཚོགས་བརྒྱད་པོ། །རང་རིག་རང་གསལ་ཉིད་དུ་ནི། །མཚན་ཉིད་གསུམ་དུ་འདུས་པ་སྟེ། །ཆོས་ཀུན་སྤྱི་དང་བྱེ་བྲག་ཏུ། །སྣ་ཚོགས་མིང་བཏགས་མཚན་མར་ལྷར། །ཐ་སྙད་འདོགས་པ་ཀུན་རྟགས་ཞེས། །མ་རིག་འདུ་བྱེད་རྐྱེན་གྱིས་སྐྱེས། །རང་བཞིན་སྐྱེ་མེད་གཞན་དབང་སྟེ། །དེ་རྣམས་རང་བཞིན་འོད་གསལ་བ། །དབྱེར་མེད་ཅི་ཡང་འགྲུབ་མེད་དོན། །ཡོངས་གྲུབ་ཅེས་སུ་བཤད་པ་ལ། །ཕྱི་རོལ་སྣང་བ་དཀར་དམར་རྣམས། །རྣམ་པ་སྒྱུ་མ་ཙམ་དུ་ནི། །རྣམ་བདེན་སོ་སོར་བདེན་པར་འདོད། །དོན་དམ་ཤེས་པའི་ཡུལ་ལས་འདས། །དེ་ཡང་དྲི་བཅས་དྲི་མེད་པ། །སེམས་ལ་མ་དག་དག་པར་འདོད། །རྣམ་རྫུན་སྣང་བ་དཀར་དམར་ཀུན། །ཕྱི་རོལ་རྫུན་ལ་ནང་དུ་རྫུན། །དངོས་མེད་འཁྲུལ་པའི་སྣང་བ་ལ། །སྣ་ཚོགས་དུ་མར་སྣང་བ་ཡང་། །ཡང་དག་བདེ་ཤེས་གཅིག་ལས་མེད། །དཔེར་ན་ཆུ་ནངཟླབབཞིན། །གཅིགལསཆོ་འཕྲུལ་ ་ཚོགས་པ། །གསལ་བྱེད་གཞན་ལ་མ་བལྟོས་པར། །མཚན་ཉིད་གསུམ་ག་རང་ལ་ཚང་། །བསྒོམ་པ་བྱང་ཆུབ་སེམས་ཉིད་ལ། 
།སྤྱོད་པ་གཞན་༄༅། །དོན་མི་དགེ་སྤོངས། །ཕ་རོལ་ཕྱིན་པ་བཅུ་ལ་སྤྱོད། །འབྲས་བུ་རང་རིག་རང་གསལ་དུ། །གཞན་ལས་མ་བྱུང་བྱང་ཆུབ་འདོད། །སངས་རྒྱས་རྣམས་ཀྱིས་ཆོས་གསུངས་གང་། །བདེན་པ་གཉིས་ལ་ཡང་དག་བརྟེན། །ཆོས་ཅན་ཀུན་རྫོབ་བདེན་པ་དང་། །ཆོས་ཉིད་དོན་དམ་བདེན་པ་ལ། །མཐའ་བྲལ་གཤིས་ཀྱིས་དབུ་མ་འོ། །ཀུན་རྫོབ་ཡང་དག་སངས་རྒྱས་དེ། །མ་རྟོགས་སྒྲིབ་ཕྱིར་ཀུན་རྫོབ་སྟེ། །ཐོག་མ་བར་དང་མཐར་བསྒྲངས་པའི། །འཁྲུལ་པའི་སྣང་ངོར་བདེན་པ་ལ། །ཡང་དག་ལོག་པའི་ཀུན་རྫོབ་གཉིས། །ཀུན་རྫོབ་རྟེན་འབྲེལ་ཆོས་རྣམས་ཀུན། །རྒྱུ་འབྲས་མི་བསླུ་ཐད་ཀར་བདེན། །མཐུན་པར་སྣང་ཞིང་དོན་བྱེད་ནུས། །རང་བཞིན་བརྟགས་ན་བདེན་པ་དེ། །རང་གི་སེམས་སུ་ཤེས་པ་ཡི། །བདེན་རྫུན་གྲོལ་བ་ཡང་དག་ཡིན། །སྒྱུ་མ་སྨིག་སྒྱུ་ཆུ་ཟླ་ལ། །རྫུན་ལ་བདེན་པར་གཟུང་བ་ཡིས། །བསླུས་པ་ལོག་པའི་ཀུན་རྫོབ་སྟེ། །འཁོར་བར་དེ་ཡིས་འཆིང་བར་འགྱུར། །ཐོག་མཐའ་འགྲོ་འོང་མེད་པ་ཡང་། །ཆོས་རྣམས་ཀུན་གྱི་ཆོས་ཉིད་དོན། །དམ་པའི་རང་བཞིན་འགྱུར་མེད་དེ། །བསླུས་པ་མེད་པ་ཡང་དག་པ། །དོན་དམ་པ་ཡི་བདེན་པ་ཞེས། །རྣམ་གྲངས་སྟོང་ཉིད་དུ་མ་རྣམས། །རང་བཞིན་དག་པའི་ཆོས་ཉིད་ཀྱི། །བྱེ་བྲག་ཕྱེ་བའི་བདེན་པ་ཡིན། །རྣམ་གྲངས་མ་ཡིན་སྤྲོས་དང་བྲལ། །དུས་གསུམ་འགྱུར་མེད་མཉམ་ཉིད་ཡིན། 
།དེ་རྣམས་རང་རྒྱུད་འདོད་པ་ལ། །སྣང་བ་ཀུན་རྫོབ་ཙམ་དུ་ནི། །སྒྱུ་མ་ཙམ་གྱིས་བདེན་པར་འདོད། །དོན་དམ་དུ་ནི་སྣང་བ་འདི། །སྒྱུ་མ་ཙམ་ཡང་མེད་པ་ཡི། །ནམ་མཁའ་ལྟ་བུར་མི་དམིགས་ཀྱིས། །འབྲས་བུ་དེ་བཞིན་ཉིད་ཐོབ་འདོད། །འཐབ་བྲལ་གཤིས་ཀྱི་དབུ་མ་ནི། །ཡོད་དང་མེད་པའི་མཐའ་བྲལ་ཞིང་། །མཐའ་གཉིས་མི་གཉིས་མཉམ་ཉིད་འདོད། །ཕྱི་མའི་དུས་ན་འདི་ཉིད་ལ། །གཅིག་དང་བྲལ་བ་ལ་སོགས་པའི། །རང་གིས་ཁ་ནི་མི་ཆེས་ཤིང་། །གཞན་གཞན་གྲུབ་མཐའ་སུན་འབྱིན་པའི། །ཐལ་འགྱུར་བ་ཡི་དབུ་མ་ནི། ཁས་ལེན་བྲལ་བའི་ལྟ་བ་འབྱུང་། །སྟོང་ཉིད་སྙིང་རྗེའི་བསྒོམ་ལོ་ཅན། །སྤྱོད་པ་ཕ་རོལ་ཕྱིན་སོགས་ལ། །འབྲས་བུ་མྱུར་ན་གྲངས་མེད་གསུམ། །ཞེན་པའི་ཆོས་ལ་དུས་མེད་དོ། །སྔོན་བསྒྱུར་དབང་ཐོབ་སྔོན་བྱུང་དུ། །ས་བཅུའི་ལམ་ལ་རབ་གནས་པ། །ཐུབ་པ་ཆེན་པོས་ཟབ་པའི་གཟུང་། །དངོས་དང་སྟོང་པའི་ཞེན་པ་ལས། །ལྡོག་ཕྱིར་རིག་པ་འཛིན་པ་ནི། །བདག་མེད་ཆོས་རྣམས་ཐམས་ཅད་ཀུན། །ཀུན་རྫོབ་བདག་མེད་དམ་ཚིག་ལ། །བྲན་བཞིན་དམིགས་པའི་འོག་མིན་ནས། །ཡེ་ཤེས་སེམས་དཔའ་རྒྱལ་བའི་ཚུལ། །བྲིས་ཤིང་ཡིད་ཀྱིས་དམིགས་པ་ལ། །སྤྱན་དྲངས་དབང་བསྐུར་བཞུགས་གསོལ་ཞུ། །དེ་ལ་གཙང་མའི་མཆོད་པ་ཕུལ། །དངོས་གྲུབ་དེ་ཡིས་ཐོབ་པ་ནི། །ཀྲི་ཡ་བ་ཡི་ལྟ་བའི་ཡིན། །སྒོམ་པ་དོན་གྱི་ལྷ་དྲུག་ལ། 
།སྤྱོད་པ་ཁྲུས་དང་གཙང་༄༅། །སྦྲ་བྱེད། །འབྲས་བུ་མི་ཚེ་བདུན་ཙམ་ན། །རིགས་གསུམ་གོ་འཕང་ཐོབ་པར་འདོད། །ཡོ་ག་དམ་ཚིག་སེམས་དཔའ་ནི། །རང་ལུས་བསྒོམ་པ་གཡོག་པོར་ལྟ། །ཡེ་ཤེས་སེམས་དཔའ་དཔོན་གྱི་ཚུལ། །སྤྱན་དྲངས་རང་ལ་བསྟིམ་ནས་སུ། །སྔགས་དང་ཕྱག་རྒྱ་བསྒྲུབ་བྱས་པས། །ཕྱག་རྒྱ་མ་བཀྲོལ་བར་དུ་ནི། །ཡེ་ཤེས་སེམས་དཔའི་ཏིང་འཛིན་གྱིས། །རང་ཉིད་དེ་བཞིན་གནས་འགྱུར་ལྟ། །བྱང་ཆུབ་ལྔ་ཡི་ལྷ་བསྒོམ་ཞིང་། །མཆོད་ཡོན་སྔགས་དང་ཕྱག་རྒྱ་ཡིས། །སྤྱོད་པས་ཚོགས་རྫོགས་དངོས་གྲུབ་ལེན། །འབྲས་བུ་རྣམ་སྣང་གོ་འཕང་ནི། །མི་ཚེ་གསུམ་གྱིས་ཐོབ་པར་འདོད། །ཨུ་པ་ལྟ་བ་ཡོ་ག་ལ། །སྤྱོད་པ་ཀྲི་ཡ་དག་དང་མཚུངས། །འབྲས་བུ་རིགས་ལྔའི་གོ་འཕང་ནི། །མི་ཚ་སྐྱེ་བ་ལྔ་ཡིས་ཐོབ། །ཀུན་བརྟགས་ཕྱི་ནས་རེ་བའི་ཕྱིར། །སྔགས་ནི་ཕྱི་པ་ཞེས་སུ་བརྗོད། །སྣང་སྲིད་ཆོས་ཀུན་བསྐྱེད་པ་ཡི། །རིག་པ་རང་གསལ་རྡོ་རྗེ་འདི། །དངོས་འཛིན་ཐབས་ཀྱིས་དགྲོལ་བའི་ཕྱིར། །ཀུན་རྫོབ་ལྟ་བའི་སྐུ་རུ་བསྐྱེད། །དངོས་མེད་སྟོང་པ་དག་པའི་དོན། །ལྷ་ཀུན་དོན་དམ་སྤྲོས་མེད་བདག ཁེས་རབ་རིག་པས་རྟོགས་པ་ཡིས། །སྣང་བ་ལྷ་ཡི་དཀྱིལ་འཁོར་དུ། །ཐབས་དང་ཤེས་རབ་སྒོམ་པ་ནི། །མ་ཧྭ་ཡོ་གའི་ལྟ་བ་ལ། །དམ་ཚིག་ཡེ་ཤེས་གཉིས་མེད་དུ། །སྒོམ་པ་ལྷ་དང་མ་བྲལ་བ། །དཀྱིལ་འཁོར་ཆེན་པོར་མཆོད་པ་ལ། 
།སྤྱོད་པ་འཕྲིན་ལས་རྣམ་བཞི་བསྒྲུབ། །འབྲས་བུ་སྐྱེ་བ་གཅིག་ལ་ནི། །མི་སྐྱེའི་ཆོས་ལ་སྤྱོད་པ་ཡིད། །རྡོ་རྗེ་དབྱིངས་ཀྱི་ཡོན་ཏན་ཐོབ། །ཐབས་མང་དཀའ་མེད་བསླབས་པ་སྟེ། །དངོས་དང་དངོས་མེད་ཐམས་ཅད་ཀུན། །སྐྱེ་མེད་དབྱིངས་ཀྱི་དཀྱིལ་འཁོར་ན། །རིག་པ་རང་འབྱུང་འོད་གསལ་ལ། །ལྷ་སྐུ་མ་བསྐྱེད་རྫོགས་པ་ཡི། །དྲན་པ་ཙམ་གྱིས་སྣང་བ་འདི། །སྐུ་དང་ཡེ་ཤེས་ཞིང་དུ་གསལ། །དབྱིངས་དང་རིག་པ་གཉིས་སུ་མེད། །སྟོང་པ་དེ་ཉིད་འབྲས་བུ་ཡིན། །བསྒོམ་པའི་ཏིང་འཛིན་རྣམ་གསུམ་ལས། །བསྙེན་བསྒྲུབ་རྣམ་བཞི་སྒོར་ཞུགས་ན། །སྤྱོད་པ་ཏ་ན་བྷ་ན་ཡིས། །ཚེ་འདི་ཉིད་ལ་མཆོད་ཐོབ་པ། །ཨ་ནུ་ཡོ་གའི་རྣལ་འབྱོར་ཡིན། །ཡེ་ནས་སྣང་སྲིད་སྣོད་བཅུད་ཀུན། །མ་སྐྱེས་རང་བྱུང་ཆོས་ཉིད་མཁའ། །ཀུན་ཏུ་བཟང་པོའི་རང་བཞིན་ལ། །སངས་རྒྱས་ཆོས་ཀུན་མ་ལུས་རྫོགས། །ལྷུན་གྲུབ་འགྱུར་མེད་རྡོ་རྗེ་གདན། །དོན་གྱི་དམ་པ་རྣམ་དག་དཔལ། །ཡང་དག་རྫོགས་པ་དེར་སངས་རྒྱས། །སྤྲུལ་པ་པོ་རྣམས་འདིར་སངས་རྒྱས། །རྒྱལ་པོ་སྒྱུ་འཕྲུལ་སྣ་ཚོགས་འཆང་། །ཐམས་ཅད་གཅིག་གྱུར་ནན་ཏན་ཉིད། །རྫོགས་པ་ཆོས་ཉིད་དག་པ་སྟེ། །བསམ་བརྗོད་བྲལ་བའི་ཡེ་ཤེས་ལ། །འབྲས་བུ་གདོད་ནས་ལྷུན་གྱིས་གྲུབ། །མི་རྟག་ཆོས་རྣམས་རྟག་པར་ཟད། །ཀུན་ཏུ་བཟང་པོ་ཀུན་བདག་ཉིད། །རྡོ་རྗེ་སེམས་དཔའ་ནམ་མཁའ་ཆེ། །དོན་གཉིས་ལྡན་ལ་ཕྱག་འཚལ་བསྟོད། 
།འཁོར་བ་འདི་༄༅། །ནས་ཐར་པའི་དོན། །སངས་རྒྱས་ཆོས་ཀུན་མཉམ་ཉིད་ལས། །དམུས་ལོང་གཡང་ལ་བསྒྱུར་བ་བཞིན། །ཕྱིན་ཅི་ལོག་ཏུ་ཁྲིད་པ་རྣམས། །ལོག་པའི་སྟེང་དུ་ཡང་ལོག་བསྣན། །ལོག་ལྷ་སྡེ་དྲུག་རྗེས་འབྲང་བ། །ལས་ཀྱི་སྒྲིབ་པ་འཐུག་པོ་བསགས། །མི་ཤེས་ལོང་བའི་རྫུ་འཕྲུལ་གྱིས། །བསྐལ་པར་མུན་པའི་གནས་སུ་འཁྱམས། །སངས་རྒྱས་ཆེ་བའི་དོན་འདོད་ཕྱིར། །འགའ་ཞིག་འཁོར་བའི་མཐར་མི་གནས། །འཕགས་པ་མ་ཡིན་དེ་ལྟར་མིན། །བདག་བསྟོད་གཞན་ལ་སྨོད་པ་ཡིན། །ཕྱིན་ཅི་ལོག་སྟེ་སེམས་དཔའ་ཡང་། །སྤངས་པས་ཐོབ་པའི་ཡོན་ཏན་ཏེ། །ཐབས་ལ་མཁས་པའི་སྐྱེས་བུ་ཡིན། །དམན་དང་བྱིས་པས་དེ་མི་ཤེས། །མ་ཤེས་གཟུང་འཛིན་མཐའ་ལ་ཞེན། །འཁོར་བ་འདི་ནས་ཐར་པར་དཀའ། །དེ་བཞིན་ཉིད་རྟོགས་ཀུན་འདོད་ཀྱང་། །མ་རྟོགས་འབྲས་བུ་སོ་སོར་ཐོབ། །ཐེག་པའི་མཐའ་ལ་ཐུག་མེད་པས། །ཐེག་ཆེན་ལམ་ལ་མ་ཞུགས་ན། །ཉན་ཐོས་རང་རྒྱལ་ཐེག་པ་ཡང་། །བློ་དམན་སོ་སོའི་སྐྱེ་བོ་རྣམས། །ལམ་ལ་དྲང་བའི་ཐབས་ཙམ་ལ། །ཡང་དག་ལམ་གྱི་གེགས་ཡིན་ཏེ། །འགོག་པས་མྱོང་བའི་ཏིང་འཛིན་གྱི། །བསྐལ་པའི་བར་དུ་ལམ་ལ་བསྒྲིབས། །ཕལ་ཆེར་མུ་མཐའ་མེད་པར་སྒྲིམ། །དམྱལ་བ་གཏན་གྱི་གེགས་མ་ཡིན། །ཉན་ཐོས་ཐེག་པ་གཏན་གྱི་གེགས། །འགའ་ཞིག་རང་གནས་བྱང་ཆུབ་དེ། 
།སངས་རྒྱས་བྱིན་རླབས་འོད་ཀྱིས་བསྐུལ། །ཐེག་ཆེན་ཆོས་ལ་འཇུག་སྲིད་ཀྱང་། །དཔེར་ན་ཆུ་རྒལ་ལན་ཅིག་ལ། །རྗེ་བཅངས་གཉིས་སུ་མི་བྱེད་བཞིན། །བྱང་ཆུབ་སེམས་གཉིས་ལམ་ལ་ནི། །ད་ལྟ་སྔོན་དུ་འཇུག་པར་བྱ། །ཕྱི་མའི་ཡིད་སྨོན་ལག་རྡུམ་མདའ། ཁ་ཙམ་ཚིག་ལས་དོན་ལ་དཀའ། །དེ་བས་ད་ལྟ་དོན་འདི་བསྒྲུབས། །ལས་ཀྱིས་འཕྲོ་འཐུད་སོ་ནམ་བཞིན། །འབྲས་བུ་དུས་གསུམ་སྨིན་པར་འགྱུར། །གོལ་འཆུག་མེད་པའི་ལམ་ཆེན་ལ། །གསང་སྔགས་ཕ་རོལ་ཕྱིན་པ་གཉིས། །བསྒྲུབ་བྱའི་དོན་དུ་གཅིག་པ་ན། །གཉིས་སུ་བསྟན་པ་དོན་ཅི་ཡོད། །མི་གཅིག་སོ་སོར་སོང་བ་ནི། །གཅིག་ལ་དགོས་པ་མེད་པར་འགྱུར། །དེ་དོན་གཅིག་པར་མགོན་པོར་གསུངས། །དོན་ཆེན་ལྷུན་དུ་འགྲུབ་འདོད་པར། །འགའ་ཞིག་ལམ་རྟགས་སོས་དལ་བར། །ཐག་རིངས་ལམ་ལ་བསྐོར་ནས་འགྲོ། །འགའ་ཞིག་མྱུར་དུ་བསླེབ་འདོད་པས། །ཉེ་བའི་གསང་ལམ་གཅད་ནས་འགྲོ། །དེ་གཉིས་ལམ་གྱི་ཁྱད་ལས་སུ། །བསླེབ་དུས་དོན་འགོ་གཅིག་པ་བཞིན། །རིམ་གྱིས་ཅིག་ཅར་དོན་ཡང་དེའོ། །མོས་པའི་འདུན་པ་སོ་སོ་ཡིན། །ལམ་གྱིས་མི་མཐུན་ཁྱད་པར་ཆེ། །ཕར་ཕྱིན་དང་པོའི་ཚོགས་ལམ་ནས། །སེམས་ཅན་དོན་དུ་སེམས་བསྐྱེད་ནས། །སྦྱོར་ལམ་དྲོད་རྩེ་བཟོད་པ་དང་། །ཆོས་མཆོག་ནས་ནི་མཐོང་ལམ་བར། །གྲངས་མེད་གཅིག་གིས་ལམ་སྦྱངས་པས། །མཐོང་ལམ་སློབ་པའི་ཟུང་འཇུག་གིས། 
།ཆོས་༄༅། །ཉིད་བདེན་པའི་དོན་མཐོང་བས། །རབ་ཏུ་དགའ་བའི་ས་ནོན་ཏེ། །ཡོན་ཏན་བརྒྱ་ཕྲག་བཅུ་གཉིས་འཆར། །དེ་ནས་སྒོམ་ལམ་ས་བརྒྱད་པར། །གོང་ནས་གོང་དུ་འཕེལ་བ་ཡི། །གྲངས་མེད་གཅིག་ལ་མི་སློབ་པའི། །སྒོམ་ལམ་ཡོན་ཏན་ཕྱིར་མི་ལྡོག །གྲངས་མེད་གཅིག་ཏུ་བསྒོམས་པ་ལས། །ཡོན་ཏན་བཅུ་འགྱུར་རིམ་པས་འཕེལ། །ས་བཅུ་མཐར་ཕྱིན་ཡོན་ཏན་རྫོགས། །མི་འགྱུར་རྡོ་རྗེའི་དཀྱིལ་འཁོར་དུ། །བཅུ་གཅིག་ཀུན་ཏུ་འོད་ཆེན་པོ། །བླ་མ་སྔགས་ཀྱི་ལམ་དུ་ནི། །སློབ་མ་ཡོངས་སུ་སྨིན་བྱེད་པའི། །སློབ་མ་རང་རིག་བདག་ཉིད་ཆེ། །ཕྱོགས་བཅུའི་སངས་རྒྱས་ཀུན་ལྷགས་ནས། །རང་རིག་ཡེ་ཤེས་མངོན་སུམ་དུ། །ས་བཅུའི་བྱང་ཆུབ་སེམས་དཔའ་ལ། །སྟོན་པ་ཡོངས་སུ་གྲོལ་བྱེད་པའི། །དབང་བསྐུར་དགོས་པས་གསང་སྔགས་མཆོག །དེ་མེད་སངས་རྒྱས་མི་འགྱུར་བར། །མཁྱེན་པའི་ཡེ་ཤེས་དབང་བསྐུར་ནི། །དེ་ལྟར་ས་ཡི་ཡོན་ཏན་བརྟགས། །ཚོན་རྩི་རི་མོ་སྣ་ཚོགས་པ། །རི་མོ་མཁན་གྱིས་བྱས་པ་ལས། །གཞན་ནས་འབྱུང་བ་མ་ཡིན་བཞིན། །རང་གི་སེམས་ཀྱིས་བྱས་པ་ཡིས། །ཏིང་ངེ་འཛིན་གྱི་རང་སྣང་ལ། །གཞན་གྱི་སྣང་བར་འབྱུང་བ་དཀའ། །བྱུང་ཡང་དཔེར་ན་རྨི་ལམ་དུ། །ངོ་མཚར་ཅན་གྱི་མཆོད་རྟེན་ལ། །མས་གྱིས་རིམ་པས་འཛེགས་པ་ཡིས། །གདུགས་ཀྱི་སྟེང་དུ་བསླེབས་ཙ་ན། །གཉིད་སད་བདེན་མེད་འགྱུརབ བཞིན། 
།གནསསྐབས་ལམ་གྱི་རྟགས་ཙམ་ཡིན། །མཐར་ཐུག་དོན་ལ་ཡོད་མེད་འདྲ། །ལམ་དེར་སྔགས་ཀྱིས་མ་ཞུགས་པས། །དེ་ཡི་ཏིང་འཛིན་མ་སྦྱངས་དོན། །ས་བཅུའི་རྟགས་རྣམས་མ་བྱུང་ཡང་། །ལམ་གྱི་བགྲོད་པ་ཁྱད་པར་མེད། །བྱུང་ཡང་སྔགས་ཀྱི་ལམ་སྟེགས་ཙམ། །རིམ་སྐྱེད་པ་ཡི་ཆོས་ལུགས་ཡིན། །སྔགས་ཀྱི་ལམ་ནི་བླ་མ་ལ། །བརྟེན་ཅིང་མོས་པ་ཚོགས་ཀྱི་ལམ། །བཀའ་བཞིན་བསྒྲུབ་པས་བྱིན་རླབས་ཞུགས། །ཉམས་ལེན་ཤེས་པ་སྦྱོར་བ་ལམ། །སྣང་སྲིད་སྤྲོས་བྲལ་ལྷ་ཡི་སྐུ། །བསྐྱེད་རིམ་བསྒོམ་པ་མཐོང་བའི་ལམ། །བ་སྐྲུ་གཅིག་གི་སྟེང་དུ་ཡང་། །ལྷ་སྐུ་འབུམ་ཕྲག་བསྐྱེད་ནུས་པ། །ཡོན་ཏན་བརྒྱ་ཕྲག་མང་པོའི་མཆོག །རང་གི་སེམས་ཀྱི་རྣམ་འཕྲུལ་ཡིན། །ཕ་རོལ་ཕྱིན་ལ་དེ་མེད་དེ། །སྔགས་ཀྱི་ལམ་ལ་འབྱུང་བ་ཡིན། །རྫོགས་རིམ་ཤེས་པ་བསྒོམ་པ་ལམ། །དབང་རྫོགས་མཐར་ཐུག་ཕྱག་རྒྱ་ཆེ། །ཚེ་གཅིག་འདི་ལ་མངོན་སུམ་དུ། །ཅིག་ཅར་རྟོགས་པ་སྔགས་ཀྱི་ལམ། །དོན་གཅིག་ལམ་ལ་མི་མཐུན་པ། ཁོ༑ལ་སྒོང་དག་པ་གཞི་མ་ཡིན། ཁ་དོག་གང་བསྟན་དེར་འགྱུར་ཡང་། ཁོ།ལ་གྱི་དོན་ལ་འགྱུར་མེད་བཞིན། །གནས་སྐབས་ལམ་སྣང་མི་མཐུན་ཡང་། །མཐར་ཐུག་གདོད་ནས་མ་སྐྱེས་པ། །ཆོས་དབྱིངས་ཡེ་ཤེས་སྙིང་པོ་ནི། །ལྷུན་གྲུབ་དོན་དུ་དབྱེརམེདགཅིག །ཐེགཔ་གཅིག་གི་འབྲས་བུར་གནས། །གསང་སྔགས་བླ་ན་མེད་པའི་ཆོས། 
།སངས་རྒྱས་ཐོག་༄༅། །མ་ཐ་མ་མེད། །དང་པོའི་སངས་རྒྱས་རྒྱུ་མེད་པ། །ཡེ་ཤེས་མིག་གཅིག་དྲི་མ་མེད། །མཁྱེན་པའི་ཡེ་ཤེས་ཞིང་ཁམས་མཐོང་ མ་བཙལ་ལྷུན་གྲུབ་ཨེ་མ་ཧོ། །ཐེག་པ་ཆེན་པོའི་མངོན་པར་རྟོགས་པ་བྱང་ཆུབ་ལམ་གྱི་རྒྱུད་ཆེན་པོ་ནམ་མཁའ་དང་མཉམ་པ་ལས། །འཇུག་པའི་ལམ་ཐེག་པའི་བྱེ་བྲག་བསྟན་པའི་ལེའུ་སྟེ་བརྒྱད་པའོ།། །།བྱང་ཆུབ་སེམས་ཀྱི་ཆོས་ཉིད་དེ། །ལུས་ཀྱི་ཚུལ་གྱིས་རྣམ་པར་དག །ལུས་ནི་རྩ་ཡི་དྲ་བས་ཏེ། །གཟུགས་དང་ཁ་དོག་རྣམ་པ་ཅན། །རྩ་སྐྱེད་ལུས་ཀྱང་བསྐྱེད་པར་བྱེད། །རྩ་གུད་ལུས་ཀྱང་ཉམས་པར་བྱེད། །རྩ་ལ་རླུད་སྐྱེད་འཕྲོ་འདུ་དང་། །དྲན་པ་གཡོ་ཞིང་ལྡེག་པར་བྱེད། །རླུད་ལས་ཁམས་སྐྱེད་བདེ་སྡུག་དང་། །རྟག་དང་མི་རྟག་དེ་ཡིས་བྱས། །དོན་དམ་ཀུན་རྫོབ་གཟུགས་ཅན་གྱི། །བྱང་ཆུབ་སེམས་ནི་སྐྱེད་པར་བྱེད། །ནོར་བུ་བི་ཌར་ཁ་དོག་དེ། །དཀར་སེར་ཁྲ་བོ་ལ་སོགས་པ། ་།ན་པའི་རྐྱེན་གྱིས་བསྒྱུར་བ་བཞིན། །བྱང་ཆུབ་སེམས་ཀྱི་ཆོས་ཉིད་དེ། །རིགས་དྲུག་སོ་སོའི་ལུས་ཀྱིས་སུ། །དེ་དང་དེ་ཡི་སྣང་བར་འགྱུར། །བྱང་ཆུབ་སེམས་ནི་གཅིག་ཉིད་ལ། །འགྲོ་བ་སོ་སོ་ལས་ལ་སྤྱོད། །ཁྱད་པར་རྡོ་རྗེའི་ལུས་འདི་ལ། །ལུས་བདེ་བས་ནི་སེམས་ཀྱང་བདེ། །ལུས་སྡུག་པ་ལ་སེམས་སྡུག་ཅིང་། །མོ་ཡི་ལུས་ལ་སེམས་ཀྱངམོ། །དེབཞིནཕོདངམནིང་དང་། །རྒན་དང་གཞོན་དང་དར་མ་དང་། 
།སྤྱོད་ལམ་ལེགས་ཉེས་ལུས་ཀྱིས་བསྒྱུར། །ལུས་ཀྱི་རྣམ་པ་འགྱུར་ཙམ་ན། །སེམས་ནི་དེ་ཡི་སྣང་བར་འགྱུར། །མི་ཡི་ལུས་ལ་བརྟེན་ནས་སུ། །དགེ་སྡིག་དམ་ཆོས་ལས་སྤྱོད་པས། །འདི་ཕྱི་གཉིས་ཀྱི་བདེ་སྡུག་དང་། །འཁོར་བ་མྱ་ངན་འདས་པ་འབྱུང་། །མཐར་ཕྱིན་པ་ཡི་འབྲས་བུ་ཡང་། །གནས་སྐབས་ལུས་ཀྱི་བྱེད་པས་བསྒྱུར། །ལུས་ཀྱང་སེམས་ལས་བྱུང་བ་སྟེ། །ངན་འགྲོའི་གནས་ན་བདེ་མེད་འགྱུར། །ལུས་གནས་ལུས་ཀྱི་བྱེད་པའོ། །ལུས་ནི་མེ་ལྟར་རྐྱེན་ཁ་ལ། ཁ་ཟས་སྨན་དང་འདྲ་བར་རིགས། །ཆགས་སྡང་སྡིག་དང་འདྲེས་པ་ཡི། །རྒྱགས་དང་སྲེད་འཕོངས་ཕྱི་མ་ལེགས། །ལུས་མ་གྲུ་ཡི་བློ་བཞག་མ། །བཅུད་ལེན་གྱིས་ནི་ལུས་བཟུངས་བསྐྱེད། །འཚོལ་བའི་ཐབས་ཀྱིས་སྲོག་བསྟན་པའི། །དབང་པོ་གསལ་ཕྱིར་ལུས་རྩ་དགོས། །ཉེས་པའི་རྩ་བ་ཁྱིམ་པའི་ལས། །ལུས་ཀྱིས་བག་མེད་སྤྱོད་པ་དང་། །དེ་ཡི་ངག་གི་འབྲེལ་མེད་གཏམ། །དོན་མེད་ཡིད་ཀྱི་བསམ་མནོ་ཡི། །སྒོ་གསུམ་སྤྱོད་པ་རབ་ཏུ་གདམ། །བག་ཆགས་དྲི་མས་མ་གོས་པ། །འདམ་སྐྱེས་མེ་ཏོག་ལྟ་བུའོ། །བག་མེད་སྤྱོད་པའི་ཚུལ་སྤངས་ཤིང་། །གནས་གྲོགས་གོས་དང་སྤྱོད་པ་ཡི། །བཟང་པོའི་རྐྱེན་གྱིས་ལུས་བསྒྱུར་ཞིང་། །སྤྱོད་ལམ་རྣམ་བཞི་མཛེས་པ་དང་། །ངག་ནས་ཆོས་ཀྱི་གཏམ་བརྗོད་པས། །ཡིད་ལ་དེ་ཉིད་མ་ཡེངས་འཆར། །ལྷ་ལྟར་བསྐུར་བའི་ཡོན་ཏན་དེ། །ཙན་དན་དྲིའམ་ཚོས་བཞིན་དུ། 
།བག་ཆགས་གོམས་པ་༄༅། །ལུས་སྤྱོད་ཀྱིས། །སེམས་ཀྱི་སྣང་བ་དེ་བཞིན་བསྟན། །བུ་ཆུ་རིགས་བྱེ་ལྟ་བུའོ། །ལུས་ཀྱི་སྤྱོད་པ་སེམས་བསྐྱེད་པ། །ཕྱི་ཡི་ཕྱག་འཚལ་སྐོར་བ་བསོགས། །སེམས་ཀྱི་སྒྲིབ་པ་འདག་པར་བྱེད། །ནང་དུ་མཉམ་པ་གསུམ་གཅུན་པས། །སེམས་ཀྱི་རྟོག་པ་དབང་དུ་སྡུད། །གསང་བ་ལུས་ལ་བདེ་སྤར་བ། །སེམས་ལ་རྟོགས་པའི་ཡེ་ཤེས་འཆར། །ཐམས་ཅད་ལུས་གནས་འབའ་ཞིག་སྟེ། །དོན་དམ་སེམས་ཀྱི་བདེ་བ་དེ། །ལུས་ལ་བརྟེན་པ་རྟོགས་པའི་ཕྱིར། །དོན་དམ་ཀུན་རྫོབ་གཟུགས་ཅན་བརྗོད། །བྱང་ཆུབ་སེམས་ནི་ལུས་ལ་གནས། །ལུས་གནས་ལུས་ལས་མ་སྐྱེས་པས། །སེམས་ནི་སོ་དང་རུས་པ་མིན། །དེ་བཞིན་རྩ་དང་ཆུ་རྒྱུས་དང་། །པགས་པ་ཤ་དང་ནང་ཁྲོལ་དང་། །ཁྲག་དང་ཆུ་སེར་ཞག་དང་ཚིལ། །སྣབས་དང་ངར་སྣབས་དྲི་མ་གཅིན། །ཀླད་པ་སྐྲ་དང་བ་སྐྲུ་དང་། །གཟུགས་དང་ཁ་དོག་སེམས་མིན་པས། །ལུས་ནི་སེམས་མིན་གསོབ་དང་ཟོག །ཆང་ཁུ་སྟོན་པའི་སྦང་མ་བཞིན། །མི་རྟག་འཇིག་པས་སེམས་མིན་པ། །ལུས་ནི་ཀུན་རྫོབ་གཞན་སྣང་ཙམ། །རང་སྣང་སེམས་ལ་ལུས་མ་མཆིས། །མདངས་སུམ་རྨིས་པའི་རྨི་ལམ་བཞིན། །ལུས་ནི་གར་ཡང་མ་དམིགས་སོ། །ལུས་དེ་སེམས་ཀྱི་རང་ལུས་དེ། །གལ་ཏེ་ལུས་དེ་སེམས་མིན་ན། །སེམས་དེ་ལུས་ཀྱི་ཕྱིར་གནས་སམ། །གནས་ན་ཕྱི་ནང་ཕྱོགས་རིགས་གང་། །ཡང་དག་པར་ནི་མ་མཐོང་ན། 
།སེམས་དེ་ལུས་ཀྱི་ནང་གནས་སམ། །ཆེ་ཆུང་རིང་ཐུང་དབྱིབས་ནི་གང་། །དེར་ནི་ཡང་དག་མ་མཐོང་ན། །སེམས་དེ་ཕྱི་ནང་གང་ན་གནས། །གང་དུ་ཡང་ནི་མ་མཐོང་ན། །གཉིས་ཀ་མེད་པར་མི་དམིགས་པས། །དཔེར་ན་སྒྲ་དང་པི་ཝང་བཞིན། །ལུས་ལས་འོ་གས་ན་སེམས་མེད་དེ། །སེམས་དང་ལུས་གཉིས་ཟུང་འཇུག་ཡིན། ཁོརྐོ་བའི་རོ་ ལ་སེམས་མ་མཆིས། །སེམས་ལ་ཤི་བའི་རོ་མ་མཆིས། །སྐྱེ་ཤི་སེམས་ཀྱི་འཕེལ་འགྲིབ་ཡིན། །སེམས་ལས་བྱུང་བའི་རྣམ་ཤེས་དྲུག །མིག་དང་རྣ་བ་སྣ་ལྕེ་ལུས། །ཡིད་གཟུགས་སྒྲ་དྲི་རོ་རེག་ཆོས། །གཉིས་སུ་མ་ཡིན་གཉིས་སུ་མེད། །སོ་སོ་མ་ཡིན་ཐ་མི་དད། །དབྱེར་མེད་དོན་ལ་ལྷན་ཅིག་སྐྱེས། །གཅིག་པུ་དྲན་པས་ཀུན་དྲན་ཞིང་། །གཅིག་པུ་འགགས་པས་ཀུན་འགགས་པས། །སྐྱེ་འགག་གཉིས་མེད་གཅིག་པ་ཉིད། །དེ་བཞིན་ཉིད་དུ་ངས་བསྟན་ཏོ། །དེ་བཞིན་ཉིད་ཀྱི་སེམས་ཉིད་དེ། །གཅིག་དང་མི་གཅིག་སྤྲོས་དང་བྲལ། །དངོས་པོ་མ་ཡིན་མཚན་མ་མེད། །སྟོང་པ་མ་ཡིན་ཅིར་ཡང་གསལ། །འགག་པ་མ་ཡིན་རྒྱུན་དུ་ཡོད། །སྐྱེས་པ་མ་ཡིན་འཕེལ་བ་མེད། །གང་དུ་མི་གནས་མཉམ་པ་ཉིད། །དོན་དམ་པ་ཡི་བྱང་ཆུབ་སེམས། །ནམ་མཁའ་བཞིན་དུ་ཀུན་ལ་ཁྱབ། །བརྟན་དང་གཡོ་བའི་དངོས་པོ་ཀུན། །འཇིག་རྟེན་འཇིག་རྟེན་འདས་པ་ཀུན། །ཀུན་བྱེད་རྒྱལ་པོ་སེམས་ཡིན་ནོ། །སེམས་ཀྱི་རང་བཞིན་བྱང་ཆུབ་སེམས། 
།མི་༄༅། །འགྱུར་གཡུང་དྲུང་ཆོས་ཀྱི་སྐུ། །མ་གཡོས་པར་ནི་ཀུན་སྟོན་པ། །ཐོག་མའི་སྟོན་པའི་བཅོམ་ལྡན་འདས། །ཀུན་གྱི་ཡབ་མེས་ཁྱེད་ལ་བསྟོད། །ཐེག་པ་ཆེན་པོའི་མངོན་པར་རྟོགས་པ་བྱང་ཆུབ་ལམ་གྱི་རྒྱུད་ཆེན་ནམ་མཁའ་དང་མཉམ་པ་ལས། །དོན་དམ་བྱང་ཆུབ་ཀྱི་གནས་ལུགས་ལུས་སེམས་ཀྱི་བརྡ་ལ་བརྟེན་པ་བསྟན་པའི་ལེའུ་སྟེ་དགུ་པའོ།། །།ཐ་མལ་གནས་པའི་འགྲོ་བ་རྣམས། །སྲིད་པའི་བདེ་སྡུག་ཤེས་པ་ལ། །ལས་ཀྱི་དགག་སྒྲུབ་མ་ཤེས་པས། །དུག་གསུམ་མི་དགེ་ཤུགས་ཀྱིས་འཕེལ། །ངན་སོང་གནས་ན་མུ་མཐའ་མེད། །དགེ་བ་ཕྲ་མོ་ཙམ་གྱིས་ཀྱང་། །བདེ་འགྲོ་ཐོབ་པའི་རྒྱུར་འགྱུར་ན། །བྱང་ཆུབ་ཐོབ་པའི་དོན་ཆེད་དུ། །བསོད་ནམས་ཚོགས་ཆེན་ཅིས་མི་སོག །དེ་བས་རྒྱུ་རྐྱེན་གཉིས་འཛོམ་དུས། །བསོད་ནམས་དགེ་བའི་ཚོགས་མཆོག་སྤེལ། །དེ་ཡི་ཡོན་ཏན་ཆེས་མང་ངོ་། །སངས་རྒྱས་འགྲོ་ལ་ཐུགས་བརྩེའི་ཕྱིར། །དངོས་དང་གཟུགས་བརྙན་སྐུ་གདུང་དང་། །རིང་བསྲེལ་མཆོད་རྟེན་མཆོད་པས་མཉེས། །སངས་རྒྱས་ཆོས་དང་འཕགས་པའི་ཚོགས། །རྒྱལ་སྲས་རྣམས་ནི་བྱོན་གྱུར་ནས། །གང་གི་མཆོད་པའི་བསོད་ནམས་ལ། །དགེ་བའི་ཚུལ་གྱིས་བཞེས་པར་འགྱུར། །དེ་ཚེ་ཆུ་ཐིགས་ཙམ་མཆོད་པས། །དེ་ཡི་བསོད་ནམས་དཔག་ཏུ་མེད། །མང་དུ་བཏང་བ་སྨོས་ཅི་དགོས། །མི་འཛད་པ་ཡི་གཏེར་ཆེན་དེ། 
།ཞིང་གི་དམ་པ་ཡོན་ཏན་ཞིང་། །རྒྱལ་བའི་རྟེན་ལ་མཆོད་པ་ཡིན། །དཀོན་མཆོག་གསུམ་གྱི་གདུང་འཛིན་པའི། །མཁན་པོ་སློབ་དཔོན་དགེ་འདུན་ཚོགས། །སྐུ་གསུང་ཐུགས་ཀྱི་རྟེན་མཆོག་དང་། །སྐུ་གདུང་རིང་བསྲེལ་མཆོད་རྟེན་སོགས། །བདག་ཉིད་ཆེན་པོའི་བླ་མ་དང་། །མཆོད་པའི་ཞིང་དུ་གྱུར་པ་རྣམས། །ཕོ་བྲང་གདན་དང་བཅས་པར་བསྐྱེད། །འཇིག་རྟེན་མགོན་པོའི་སྤྱན་སྔ་ནི། །རྩེ་གཅིག་ཡིད་ཀྱིས་དམིགས་ནས་ནི། །བདག་ཉིད་སྒོ་གསུམ་གུས་པ་ཡིས། །ཐལ་མོ་སྦྱར་ཞིང་འདི་སྐད་གསོལ། །ཆོས་ཀྱི་དབྱིངས་རྣམས་མ་ལུས་གང་། །ཕྱོགས་བཅུའི་རྒྱལ་བ་སྲས་བཅས་ལ། །བདག་གི་ལུས་ནི་དེ་སྙེད་སྤྲུལ། །སྒོ་གསུམ་གུས་པས་ཕྱག་འཚལ་ལོ། །སངས་རྒྱས་ཆོས་དང་འཕགས་པའི་ཚོགས། །བྱང་ཆུབ་སེམས་ཀྱི་གཞིར་གྱུར་པའི། །མཆོད་རྟེན་ཀུན་ལ་ཕྱག་འཚལ་ལོ། །མཁན་པོ་དེ་བཞིན་སློབ་དཔོན་དང་། །བརྟུལ་ཞུགས་བཟང་དང་མཆོག་གྱུར་པ། །བླ་མ་ལ་ཡང་བདག་ཕྱག་འཚལ། །ཞེས་བརྗོད་ཡན་ལག་སྨད་ལྔ་ཡིས། །བཏུད་ཕྱག་འཚལ་ཞིང་སངས་རྒྱས་རྣམས། །རེ་རེའི་ཞབས་རྡུལ་སྤྱི་བོ་ཡིས། །ག་ས་པར་བསམ་ཞིང་མགོས་ཕྱག་འཚལ། །གང་དག་གུས་པས་ཕྱག་འཚལ་ལོ། །ལུས་ཀྱི་སྒྲིབ་སྦྱང་ཟུག་རྔུ་སེལ། །མི་ཁོམ་བརྒྱད་སྤོང་དལ་བ་རྙེད། ཁ་དོག་གཟུགས་ནི་ཕུན་སུམ་ཚོགས། །མཚན་གྱིས་ལེགས་པར་བརྒྱན་པ་ཐོབ། 
།སངས་རྒྱས་མཇལ་ཞིང་དགྱེས་པ་༄༅། །དང་། །ཕྱུག་ཅིང་ནོར་ནི་ཆེ་བ་དང་། །རིགས་འཁོར་ཕུན་སུམ་ཚོགས་པ་དང་། །རིན་ཆེན་བདུན་དང་བཅས་པ་ཡི། །འཁོར་ལོ་སྒྱུར་བའི་རྒྱལ་པོ་ཐོབ། །རྒྱལ་སྲིད་གནས་ནས་སངས་རྒྱས་ལ། །ཡང་དང་ཡང་དུ་བསྟི་སྟང་བྱེད། །འདི་ནས་འཕོས་ཏེ་ལྷུན་པོའི་རྩེ། །ལྷ་ཡི་དབང་པོ་བརྒྱ་བྱིན་འཀྱུར། །བདུད་ཀྱིས་བརྫི་བར་མི་ནུས་པའི། །བསོད་ནམས་ལྡན་ཞིང་དཔལ་དང་ལྡན། །རྒྱལ་བའི་སྲས་སུ་དེ་འགྱུར་རོ། །སུ་ཞིག་བྱང་ཆུབ་སེམས་བསྐྱེད་ནས། །འཇིག་རྟེན་མགོན་གྱི་མཆོད་རྟེན་ལ། །གུས་པས་སྐོར་བ་བྱེད་པ་ན། །བསྔགས་པས་བསྐལ་བ་བྱེ་བ་ཡང་། །ཕན་ཡོན་བརྗོད་པས་ཟད་མི་ནུས། །རྒྱལ་བས་དབྱིངས་ནས་བྱིན་གྱིས་རློབ། །དངོས་གྲུབ་དེ་ཡི་མཚན་མ་ཐོག །རྫོགས་སངས་རྒྱས་དང་དེ་ཡི་སྲས། །ཐུགས་རྗེ་མངའ་བ་ཁྱེད་རྣམས་ཀྱི། །བདག་ནི་གུས་པས་འབངས་སུ་མཆི། །ཐུགས་རྗེ་ཆེན་པོས་གཟུང་དུ་གསོལ། །ཅེས་པས་མཆོད་རྟེན་གང་ཡིན་པ། །དངོས་སུ་ཞབས་རྡུལ་སྤྱི་བོས་བླངས། །ཕྱོགས་བཅུའི་སངས་རྒྱས་ཐམས་ཅད་ཀྱི། །སྐུ་གསུང་ཐུགས་ཡོན་འཕྲིན་ལས་ཀྱི། །བྱིན་རླབས་བདག་ལ་འཇུག་པར་བསམ། །ལན་ཅིག་ཐོབ་པའི་ཡོན་ཏན་ཀྱང་། །རྒྱལ་བས་བུ་སྡུག་འདྲ་བར་དགོངས། །བསྐལ་པ་མང་པོའི་སྡིག་པ་བསྙིལ། །དངོས་གྲུབ་ཡོན་ཏན་དཔག་ཏུ་མེད། །སུ་གང་དགོན་པའི་ས་ཕྱོགས་སུ། །སེམས་བསྐྱེད་དམ་པའི་དོན་བསམས་ནས། 
།གོམ་བདུན་པོར་ནས་དུས་བྱས་ཀྱང་། །ངན་སོང་མི་ལྟུང་བདེ་འགྲོ་ཐོབ། །ལུས་ཀྱི་དགེ་བ་ལུས་ལ་ཐོབ། །སེམས་ཀྱི་ཡོན་ཏན་བསམ་མི་ཁྱབ། །དཀོན་མཆོག་རིན་ཆེན་མཆོད་རྟེན་ལ། །མེ་ཏོག་འཕྲེང་བ་ཕུལ་བ་དང་།ཁང་བཟངས་ཡིད་འོངས་བྱས་པ་ན། ཁ་དོག་མཛེས་ཤིང་བལྟ་ན་སྡུག ཁང་བཟངས་མཛེས་པའི་ནང་དུ་ནི། །ལྷ་ཡི་བུ་མོའི་ཚོགས་བསྐོར་ཞིང་། །སུམ་ཅུ་རྩ་གསུམ་དབང་པོ་འཐོབ། །ལྷ་ཡི་དགའ་བ་སྣ་ཚོགས་སྤྱོད། །ལྷ་ཡི་འཇིག་རྟེན་ཤི་འཕོས་ནས། །མི་སྣང་ལོངས་སྤྱོད་ལྡན་པར་འགྱུར། །དེ་རུ་བསྟི་སྟང་མཆོད་བྱས་ནས། །ཐར་པའི་ལམ་ལ་མགོན་བཅས་མཉེས། །ས་ཕྱོགས་གཙང་ཞིང་ཆག་ཆག་དང་། །དྲི་ཞིམ་སྤོས་བྱུགས་སུས་ཕུལ་བ། །ནད་མེད་བསོད་ནམས་ལྡན་པ་ཡི། །སྐྱེ་བོ་མང་དགའ་ཡིད་དུ་འོང་། །རྒྱལ་པོ་ཐོབ་ནས་རྒྱལ་མཆོག་བསྐུར། །གསེར་གྱི་མདོག་ཅན་དྲི་ཞིམ་ལྡན། །གསེར་གྱི་བྱེ་མ་བཀྲམ་པ་དང་། །བིཌརླ་ཡི་རྫིང་བུ་དང་། །རིན་ཆེན་གཞལ་བྱས་གོས་དང་རྒྱན། །ལྷ་མིན་ཕུན་སུམ་ཚོགས་པ་དང་། །ཟག་མེད་ཚུལ་ཁྲིམས་མཆོག་ཏུ་འགྱུར། །མར་མེ་སྣང་གསལ་སྒྲོན་མེ་ཕུལ། །རབ་རིབ་དྲི་མ་བསལ་བ་ན། །སྡིག་བྲལ་དགེ་བས་ལྷ་རྣམས་དང་། །ཀླུ་དང་མིའམ་ཅི་ལ་སོགས། །འཇིག་རྟེན་དག་ན་གང་མཁས་པ། །དགེ་ཞིང་མགུ་ནས་མཆོད་པ་དང་། །ལྷ་དང་མི་ཡི་རིགས་མཆོག་དང་། 
།གང་སྐྱེས་བསོད་ནམས་གཟི་༄༅། །བརྗིད་ཆེ། །གཡོག་འཁོར་མི་ཕྱེད་རྒྱལ་པོ་ཐོབ། །རྫོགས་སངས་རྒྱས་ལ་མཆོད་པར་འགྱུར། །ཆུ་གཙང་ཡིད་འོང་ཕུལ་བ་ན། ཁྲུས་བྱས་དྲི་མ་ཕྱིས་པ་ཡིས། །ལུས་ངན་མི་འགྱུར་གཙང་མའི་གནས། །སྐྱེ་བོ་ཀུན་གྱིས་མཆོད་འོས་པའི། །འདི་ནས་སྲིད་པའི་རྩེ་མོའི་བར། །དེ་ཡི་དཔལ་དེ་ཟད་མི་ནུས། །དུག་དང་མེ་དང་མཚོན་དང་ནི། །དགྲ་བོའི་འཇིགས་པས་དེ་མི་ཚུགས། །རིང་པོར་མི་ཐོགས་དོན་ལྡན་འགྱུར། ཁ་ཟས་ཡིད་འོང་བཤོས་གཙང་དང་། །བཏུང་བའི་རྣམ་པ་ཇི་སྙེད་པ། །རྒྱལ་དབང་དག་ལ་མཆོད་བྱས་པས། །དེས་ནི་བཀྲེས་ཤིང་དབུལ་བ་སྤང་། །འཇིག་རྟེན་བླ་མ་བཀུར་སྟི་བྱད། །རྒྱལ་སྲིད་ཐོབ་ནས་སྟོང་གསུམ་རྒྱས། །དེ་ཡི་ཡུལ་གནས་སེམས་ཅན་གང་། །ལོངས་སྤྱོད་ལྡན་ཞིང་ཡིད་འོང་ལྡན། །དེ་ཀུན་སངས་རྒྱས་ཆོས་ལ་འཁོད། །ཆོས་ཀྱི་འཁོར་ལོ་ཡང་ཡང་བསྐུལ། །མཆོད་རྟེན་སེལ་སྙན་རོལ་མོ་དང་། །དབྱངས་དང་བསྟོད་པས་མཉེས་བྱེད་པ། །ཀུན་ཏུ་སྒྲ་སྙན་དཔོན་དུ་འགྱུར། །བསོད་ནམས་བློ་གྲོས་མཆོད་འོས་པ། །དེས་ནི་ཀུན་གྱི་དབུགས་འབྱིན་བྱེད། །གཡོག་འཁོར་ཡིད་འོང་དབྱངས་དང་ལྡན། །བསམ་པ་ཇི་བཞིན་ཀུན་དགའ་སྐྱེད། །སྐྱེ་བོའི་ཚོགས་ཀྱིས་བལྟ་འོས་འགྱུར། །མཐོ་རིས་འཇིག་རྟེན་ལྷ་དབང་དང་། །མི་འགྱུར་ནའང་རྒྱལ་པོ་ཐོབ། །དེ་ལ་སེམས་ཅན་ཡོངས་དགའ་བྱེད། །ན་བཟའ་དྲི་ཞིམ་ཡིད་འོང་དང་། 
།གོས་མཆོག་སྲབ་འཇམ་མཆོད་རྟེན་དཀྲིས། །བཙས་མ་ཐག་ཏུ་གོས་འཐོབ་ཅིང་། །ལྷ་ཡི་གོས་ཀྱིས་རབ་ཏུ་མཛས། །གཟུགས་མཛས་ཁ་དོག་སྟོབས་དང་ལྡན། །དེ་ཡི་ལུས་ནི་ཤིན་ཏུ་བདེ། །སྐྱབས་མེད་རྣམས་ཀྱི་མགོན་དུ་འགྱུར། །མཚུངས་པ་མེད་པའི་ལུས་ཐོབ་ནས། །ལྟ་བས་མི་ངོམ་རྒྱལ་པོར་འགྱུར། །བྱང་ཆུབ་དམ་པ་སྤྱོད་པར་བྱེད། །གདུགས་དང་རྒྱལ་མཚན་བ་དན་དང་། །བླ་བྲེ་འཕྲེང་བ་ཕུལ་བ་ཡིས། ཁྱད་འཕགས་གཟུགས་ནི་གསེར་དང་འདྲ། །སུམ་ཅུ་རྩ་གཉིས་མཚན་གྱིས་སྤྲས། །འཇིག་རྟེན་ལྷ་མིར་བཅས་པ་ཡིས། །བསྟི་སྟང་མཆོད་པའི་འོས་སུ་འགྱུར། །ལོངས་སྤྱོད་ལྡན་ཞིང་གྲགས་མི་ཉམས། །ཚུལ་ཁྲིམས་ལྡན་ཞིང་ནགས་འདབ་འོང་། །མངོན་ཤེས་འཐོབ་ཅིང་འགྲོ་རྣམས་སྐྱོབ། །མྱ་ངན་འདས་ལ་ཡོངས་མི་རིང་། །བྱང་ཆུབ་སྤྱོད་པས་རྒྱལ་བ་མཆོད། །གསེར་དངུལ་རིན་ཆེན་བི་ཌརླ། །བུམ་པ་བཟང་ལྡན་ནོར་གྱི་མཆོག །རྟ་དང་གླང་པོ་ཁྱུ་མཆོག་དང་། །རྩི་བཅུད་སྨན་དང་ཡོ་བྱད་ཀྱི། །རྒྱལ་བའི་མཆོད་རྟེན་མཉེས་བྱེད་པ། །བཅོམ་ལྡན་ཆོས་ལ་མཆོད་བྱེད་པའི། །ཕུན་སུམ་ཚོགས་ལ་ཀུན་དང་ལྡན། །དོན་ནི་མཐོ་རིགས་བདག་པོར་འགྱུར། །ཚུལ་ཁྲིམས་སྤྱིན་གནས་ཀུན་གྱིས་བཀུར། །ནད་མེད་ཚེ་ཡི་དབང་ཕྱུག་དང་། །མཛས་ཤིང་ལུས་རྣམས་སྡུག་པར་འགྱུར། །ས་ཕྱོགས་ཡིད་འོང་ཁང་བཟང་དང་། །ནགས་ཚལ་ལྗོན་ཤིང་སྐྱེད་ཚལ་དང་། 
།རྫིང་བུ་ཡིད་འོང་༄༅ རི་བོ་མཛེས། །མགོན་ཕོ་རིགས་མཆོག་མཆོད་བྱས་པས། །ཀུན་ཏུ་དགའ་བའི་ས་ཕྱོགས་སུ། །ས་ལ་དབང་བསྐུར་རྒྱལ་པོ་དང་། །ཚངས་པའི་གཞལ་མེད་ཁང་དང་ནི། །ཚུལ་ཁྲིམས་སྐྱོན་མེད་ཐོབ་པར་འགྱུར། །འགྲོ་རྣམས་སྡུག་ཅིང་བྱམས་པ་དང་། །མང་པོས་མཆོད་འོས་བལྟ་འོས་ལ། །དེ་ལ་གནོད་སེམས་མེད་པར་འགྱུར། །ཆུང་མ་བྲན་དང་གཡོག་འཁོར་དང་། །རང་གིས་ལུས་ཀྱི་དབང་ཐང་རྣམས། །རྐང་གཉིས་གཙོ་ལ་མཆོད་བྱས་དང་། །ལྷ་མོ་རྣམས་ཀྱིས་མཆོད་པ་དང་། །རྒྱལ་པོ་རྣམས་ཀྱི་བཀུར་བ་ཡི། །ལྷ་དང་མི་ཡི་དབང་པོར་འགྱུར། །ལུས་ཀྱང་རྫུ་འཕྲུལ་སྟོབས་དང་ལྡན། །སྟོབས་བཅུ་མངའ་བའི་དེད་དཔོན་འགྱུར། །ཀུན་གྱིས་ཕྱག་དང་མཆོད་པའི་གནས། །མཚུངས་མེད་གསེར་མདོག་འདྲ་བ་འཐོབ། །རྒྱལ་བའི་མཆོད་རྟེན་རིགས་རྣམས་ལ། །མེ་ཏོག་བརྙིངས་པ་ཕྱགས་པ་དང་། །དྲི་མ་བསལ་ཞིང་ཉམས་པ་བཅོས། །གང་དག་མཛེས་པར་སུས་བྱས་པ། །ངན་སོང་ལམ་ངན་ཐམས་ཅད་གཅོད། །བར་ཆད་བདུད་ཀྱིས་གླགས་མི་ལྟ། །ཚུལ་ཁྲིམས་ཡོན་ཏན་གཙང་གནས་ཐོབ། །ནད་རྣམས་མ་ལུས་རྣམ་པར་སྤོང་། །མཛེས་ཤིང་རྣམ་དག་ལས་སུ་འགྱུར། ཁྲེས་རབ་རྒྱ་ཆེན་སྤྱོད་ལམ་མཁས། །དེ་བཞིན་གཤེགས་དང་ཉེ་བ་ཐོབ། །ཇི་སྙེད་དགེ་བའི་རྩ་བ་རྣམས། །འགྲོ་མགོན་ཐུགས་རྗེའི་སྤྱན་གྱིས་གཟིགས། 
།དེ་ཡི་མཐུ་ཡིས་འགྲོ་བ་ཀུན། །བྱང་ཆུབ་ཐོབ་པར་གྱུར་ཅིག་པའི། །སྨོན་ལམ་བཙན་པ་དེ་བཞིན་ཐོབ། །གང་དག་མ་འོངས་དུས་ཀྱི་ཚེ། །ཁམས་གསུམ་སེམས་ཅན་སྲོག་སྟོན་ཞིང་། །ཕྱོགས་བཅུའི་རྒྱལ་བ་ཀུན་མཆོད་པས། །ང་ཡི་མཆོད་རྟེན་རྒུད་པ་ལས། །དམིགས་ཏེ་མཁའ་ལ་མེ་ཏོག་གཅིག །དོར་ན་དེ་ཡི་བསོད་ནམས་ནི། །དཔག་པར་མི་ནུས་དེ་ཡི་རྒྱུས། །མྱ་ངན་འདས་ལ་རེག་པར་འགྱུར། །དངོས་སུ་འབྱོར་བ་ལྟ་ཅི་སྨོས། །ཕྱོགས་བཅུ་ནམ་མཁའ་མཐའ་ཀླས་ནས། །མེ་ཏོག་བདུག་སྤོས་མར་མེ་དང་། ཆུ་གཙང་ཡིད་འོང་བྱུག་པ་དང་། །སྨན་དང་རྩི་བཅུད་རིན་ཆེན་འབྲུ། །རིན་ཆེན་རི་བོ་ཉམས་དགའ་བ། །ལྗོངས་དང་ཡུལ་འཁོར་གྲོང་ཁྱེར་དང་། །གྲོང་རྡལ་ཕོ་བྲང་གཞལ་མེད་ཁང་། །ནགས་ཚལ་ལྗོན་ཤིང་ལོ་འབྲས་དང་། །མེ་ཏོག་དྲི་ངད་མར་མེ་ལོ། །དབྱངས་སྙན་སིལ་སྙན་རོལ་མོ་དང་། །བཟའ་བཅའ་བཏུང་བ་རོ་མཆོག་ལྡན། །གཟུགས་དང་སྒྲ་དང་རེག་བྱའི་ཚོགས། །རིན་ཆེན་སྣ་བདུན་གཏེར་གྱི་རྫས། །ལྷ་ཡི་བུ་དང་འཁོར་རྣམས་དང་། །རྒྱལ་པོ་དག་དང་དེ་ཡི་འཁོར། །མཆོད་པར་འོས་པས་རྒྱན་རྣམས་དང་། །མཚོ་དང་རྫིང་བུ་པདྨས་བརྒྱན། །འདབ་ཆགས་སྐད་སྙན་ཡིད་འོང་དང་། །ཕུན་ཚོགས་ལོངས་སྤྱོད་ཇི་སྙེད་ཀུན། །ཡོངས་སུ་བཟུང་དང་གཟུང་མེད་པས། །བདག་གི་བློ་ཡིས་བླངས་ནས་སུ། །མཛེས་གཙང་ཡིད་འོང་མཆོད་པའི་སྤྲིན། 
།ནམ་མཁའ་མཉམ་པར་ཁྱབ་པ་༄༅། །ཡི། །ཐུབ་པ་སྲས་དང་བཅས་ལ་འབུལ། །མཆོད་གནས་ཐུགས་རྗེ་ཅན་རྣམས་ཀྱིས། །འགྲོ་ལ་བརྩེར་དགོངས་དེ་དག་བཞེས། །དེ་ཡིས་འགྲོ་ཀུན་དོན་འགྱུར་ཞིང་། །བདག་ཉིད་འགྲོ་བའི་དེད་དཔོན་འགྱུར། །རྒྱལ་སྲས་ས་ལམ་རྫོགས་འདོད་པས། །མཆོད་པའི་ལས་ནི་ཅི་ནུས་བརྩམ། །མཆོད་པ་ཀུན་གྱི་གཙོ་བོར་ནི། །བླ་མའི་མཆོད་པ་ཡང་དག་བྱ། །དེ་མཉེས་རྒྱལ་བ་ཀུན་མཉེས་པས། །ཀུན་མཁྱེན་ཡོན་ཏན་མྱུར་དུ་ཐོབ། །སྙིང་རྗེ་སེམས་ཅན་དོན་གྱི་ཕྱིར། །མཆོད་པའི་ཞིང་དུ་བསྔོ་བྱས་ལ། །སྡུག་འཕོངས་རྣམས་ནི་ཕ་མར་དམིགས། །འཆི་བའི་སྲོག་བཏོན་ཚེ་རིང་ཐོབ། །ནད་ལ་སྨན་བྱིན་ནད་མེད་དང་། །དབུལ་ལ་སྤྱིན་པ་ལོངས་སྤྱོད་དང་། །འཇིགས་པ་སྐྱབས་པས་སྟོབས་དང་ནི། །བཟོད་པ་བཀའ་བླངས་གཟུགས་བཟང་དང་། །སྡུག་ལ་བྱམས་པས་རིགས་མཐོ་དང་། །བདེ་བ་དགའ་བས་གཟི་བརྗིད་ཆེ། །ཆོས་ལ་བཙུད་པས་ཤེས་རབ་ཐོབ། །ཀུན་ལ་གནོད་མེད་ཕན་བཏགས་པས། །ཀུན་བདག་ཡིད་དུ་འོང་བ་ནི། །བདེ་འགྲོ་ཡོན་ཏན་བརྒྱད་ལྡན་ཐོབ། །བྱང་ཆུབ་སེམས་ཀྱི་འབྲེལ་གཞག་ན། །གང་ལ་ཕན་བཏགས་དོན་ལྡན་འགྱུར། །འཇིགས་པའི་ལམ་སྒྲོལ་གྲུ་ཟམ་དང་། །རྒྱ་ལམ་འཆོས་པའི་འགྲོན་གཉེར་གྱིས། །ཐེག་ཆེན་དོན་ལ་སྟོབས་ལྡན་འགྱུར། །ས་ཡི་ལམ་ལ་མཆོད་རྟེན་བྱ། །ཡི་དྭགས་རྣམས་ལ་ཆུ་སྦྱིན་གཏང་། 
།འབྱུང་པོ་རྣམས་ལ་གཏོར་མ་སྤྱིན། །ཐོ་རངས་ལངས་ཏེ་ཁྲུས་ཀྱང་བྱ། །སེམས་ཅན་དོན་དུ་ཁ་ཏོན་བཀླག །འགྲོ་ལ་ཕན་ཞིང་རང་སྒྲིབ་འདག །རྐྱེན་དབང་ལས་ཀྱི་སྟོབས་ཀྱིས་སུ། །སྡིག་པའི་ལས་ནི་གང་ཡོད་པ། །དཔེར་ན་རླན་ཅན་ཤིང་ལ་ནི། །མེ་ནི་འབར་བར་མི་ནུས་བཞིན། །སྡིག་པས་སྡུག་བསྔལ་ཐམས་ཅད་སྐྱེད། །བདེ་བ་ཐམས་ཅད་འཕྲོག་པར་བྱེད། །དགེ་བའི་ཡོན་ཏན་གང་ཡོད་པ། །རྒྱུད་ལ་སྡིག་ལྡན་བསྐྱེད་མི་ནུས། །དེ་ཕྱིར་སྡིག་པས་མི་གོས་པར། །རྒྱུད་ལ་དྲི་མ་རབ་ཏུ་སྦྱང་། །ཚོར་དང་མ་ཚོར་དབང་གིས་སུ། །བཅས་དང་རང་བཞིན་མ་ཐོ་བ། །རང་གཞན་ཀུན་ལ་མི་གཙང་བའི། །དྲི་མས་སྦགས་པའི་ཟས་བཞིན་དུ། །སྡིག་པའི་ལས་ངན་ཅི་བྱས་པ། །མཁས་པ་དུག་ཟོས་པས་ཀྱང་འགྱོད། །སླར་ཞིང་ཉེས་པ་སྦྱངས་པ་ནི། །ཕྱོགས་བཅུ་ཀུན་ན་བཞུགས་པ་ཡི། །ཐམས་ཅད་མཁྱེན་གཟིགས་འཁོར་བཅས་ལ། །ཐལ་མོ་སྦྱར་ཏེ་གསོལ་བ་ནི། །ཐོག་མེད་གྱུར་ནས་ད་ལྟའི་བར། །གང་གི་ཚེ་རབས་ཐམས་ཅད་དུ། །བདག་གིས་མ་འཚལ་སྡིག་བགྱིས་པ། །བགྱིད་དུ་བརྩལ་དང་ཡི་རང་སྦྱར། །གཏི་མུག་འཁྲུལ་པའི་དབང་གིས་སུ། །ནོངས་པའི་ལས་རྣམས་ཅི་བགྱིས་པ། །བསམ་པ་ཐག་པས་མགོན་ལ་བཤགས། །ཁྱད་པར་བདག་གི་ཉེས་ཆེན་པོ། །དཀོན་མཆོག་གསུམ་དང་ཕ་མ་དང་། །བླ་མའམ་ནི་གཞན་གྱུར་ལ། །ལུས་ངག་ཡིད་གསུམ་སྒོ་ནས་སུ། 
།ཉོན་མོངས་སྟོབས་ཀྱིས་མི་བཟད་༄༅། །པའི། །ཉེས་པ་དུ་མ་བྱུང་བ་རྣམས། །མགོན་པའི་སྤྱན་སྔར་མཐོལ་ལོ་བཤགས། །ཕྱིན་ཆད་སྡིག་པ་མི་བགྱི་འཚལ། །ཐུགས་རྗེ་ཆེན་པོས་གཟུང་དུ་གསོལ། །བདག་གི་སྡིག་པ་མ་བྱང་བར། །སྲོག་གི་བར་ཆད་གྱུར་པ་ན། །བཀའ་ཆད་མི་མཛད་རྣམ་སྨིན་ལམ། །མྱུར་བའི་ཚུལ་གྱིས་སྐྱབ་ཏུ་གསོལ། །སྡིག་བྱང་སེམས་ལ་དྲི་མེད་པའི། །འདམ་གྱི་ཤེལ་བཞིན་དག་པར་འགྱུར། །དྲི་མ་མེད་པའི་སེམས་རྟོགས་ནས། །འདི་ནི་འགྱོད་ཚངས་མཆོག་ཡིན་ནོ། །གང་ཕྱིར་བདག་གི་སྡིག་སྤྱད་པ། །རྣམ་པར་སྨིན་པ་བདག་མྱོང་བའི། །གཤེད་མའི་རལ་གྲི་གདེང་འདྲ་བའི། །གཤིན་རྗེའི་ཕོ་ཉས་འཇིགས་པ་ཡིས། །བཟུང་ནས་རབ་ཏུ་ཉམ་ཐག་ལ། །གང་གིས་སྐྱོབ་པར་མི་ནུས་པའི། །འཇིགས་ཆེན་སྡིག་པའི་ལམ་འཕྲང་ལ། །ཀུན་ཀྱང་ཡི་མུག་སྡུག་བསྔལ་སྐྱེ། །འཇིག་རྟེན་མགོན་པོ་མ་གཏོགས་པ། །འདི་ཡི་དུས་ན་སུས་མི་ཕན། །དེ་བས་རྒྱལ་སྲས་བླ་མ་མགོན། །གང་གིས་རེག་པ་དོན་ལྡན་པའི། །སྟོབས་ཆེན་འཇིགས་པ་ཀུན་སེལ་བ། །དེ་རིང་ཉིད་ནས་སྐྱབས་སུ་མཆི། །ཁྱེད་ཀྱི་ཐུགས་རྗེའི་འོད་ཟེར་གྱིས། །ནམ་དུ་ཡང་ནི་མི་གཏང་འཚལ། །བདག་གི་ལུས་འདི་ཁྱེད་འབུལ་གྱིས། །བཞེས་ཏེ་སྡིག་ཅན་བདག་ལ་སྐྱོབས། །བདག་ལ་རེ་ས་གཞན་མ་མཆིས། །ཐུགས་རྗེ་ཆེ་མགོན་ཁྱོད་མཁྱེན་ནོ། །ཞེས་གསོལ་ཡིད་ཀྱིས་བསྟོད་བྱས་པས། 
།འཇིགས་པ་མ་ལུས་ཀུན་ལས་ཐར། །ཐར་པའི་ཞིང་དུ་བདེ་བར་འཁྲིད། །སྐྱབས་ཀྱི་དམ་པ་སྐྱབས་སུ་འགྲོ། །ཕྱག་བྱར་འོས་པ་བླ་མའི་མཆོག །འཇིག་རྟེན་གསུམ་ན་དཀོན་པས་ཏེ། །བདེ་འགྲོ་ཐར་པའི་རྟེན་དང་གླིང་། །དཔེར་ན་འཇིགས་པའི་གཡང་ས་སྲ ཁེས་བཞིན་དྲན་པས་མི་འགྲོ་བཞིན། །སྡིག་པའི་ལས་ནི་ནམ་དུ་ཡང་། །གཉེན་པོའི་བརྟེན་ལ་མི་བྱ་སྟེ། །རང་གི་སྲོག་དང་བསྡོས་བྱས་ལ། །ཐུགས་རྗེ་ཅན་རྣམས་དཔང་པོར་གསོལ། །ཁྱེད་ཀྱི་བཀའ་ལས་མི་འདའ་སྟེ། །འདས་ན་རང་ཉིད་འཚིག་པར་འགྱུར། །མི་གང་ནད་ཀྱིས་འཇིགས་པ་དག །སྨན་པའི་ངག་བཞིན་བྱ་དགོས་ན། །སྡིག་པའི་རྣམ་སྨིན་འཇིགས་པ་ལ། །བླ་མའི་བཀའ་བཞིན་ཅི་མ་དགོས། །འདི་ནས་བཟུང་སྟེ་ནམ་དུ་ཡང་། །སྲོག་ལ་བབ་ཀྱང་མི་བགྱིད་དོ། །བདག་གི་ངག་དང་ལུས་སེམས་ཀྱི། །བཤགས་བསྡམ་ཡང་དང་ཡང་དུ་བྱ། །ཁྲུས་དང་ལྡན་པའི་སྣོད་དག་ལ། །དྲི་མའི་གནོད་པས་མི་གོས་བཞིན། །གཙང་མའི་རྒྱུད་ལ་སྡིག་མི་འགོ། །སྡིག་མེད་ཡོན་ཏན་འཕྲལ་ལ་སྐྱེ། །སྤྲིན་མེད་ཉི་མའི་དཀྱིལ་འཁོར་བཞིན། །དགེ་བའི་དོན་ཀུན་གསལ་བར་འགྱུར། །སྡིག་པ་མྱུར་དུ་མ་བཤགས་ན། །བདག་གི་འདུ་བྱེད་རྐྱེན་དབང་གིས། །ཚེ་ཡི་འདུ་བྱེད་གྱུར་པ་ན། །ཕྱི་མ་གཤེད་དུ་འགྲོ་དགོས་པས། །སྡིག་པའི་རྣམ་སྨིན་མི་བྱང་སྟེ། །རྡུལ་ཕྲན་བསགས་པ་རིརབབཞིན། །སླརཞིང་ཇེ་ཆེ་ཇེ་འཕེལ་སོང་། 
།སྡིག་པའི་ཕུང་པོ་༄༅ རི་རབ་ཙམ། །ཆུང་ངུ་གཅིག་ལ་བརྟེན་ནས་འབྱུང་། །དེ་བས་མྱུར་དུ་འཕྲལ་ལ་སྦྱོང་། །ཕྱིན་ཆད་རྣམ་སྨིན་མི་འགོས་བྱ། །དག་པའི་བྱང་ཆུབ་སེམས་སྐྱེས་ན། །སྡིག་པ་ཀུན་ལས་ངེས་པ་གྲོལ། །རང་སྣང་མ་དག་རྣམ་སྨིན་ལ། །གྲོལ་བར་མི་འགྱུར་གཉེན་པོ་བརྟེན། །སྨན་ལ་དུག་གིས་མི་ཚུགས་སོ། །སྡིག་མེད་སྡིག་པ་དག་པའི་རྟགས། །ཉམས་དགའ་ལུས་སེམས་བདེ་བ་དང་། །མ་རྨོངས་གདངས་གསལ་རིག་པ་ཐོན། །གང་གནས་ས་རུ་མེ་ཏོག་འཁྲུང་། ཁྲུས་བྱས་རྒྱན་བཏགས་མཁའ་ལ་འཕུར། །བཤལ་སྒྱུགས་གཅེར་བུ་གྱེན་ལ་འཛེགས། །དཀོན་མཆོག་མཆོད་རྟེན་གཙང་གནས་མཐོང་། །ཉི་མ་ཟླ་བ་ཤར་བ་རྨིས། །དད་པ་དགེ་བའི་ཕྱོགས་ལ་སྐྱེ། །དམ་པ་མཐོང་ན་ཡིད་དུ་འོང་། །བག་དང་ལྡན་པར་འགྱུར་བ་ཡིན། །བདག་གི་སྔོན་ཆད་དགེ་བ་ཡིས། །ངན་འགྲོ་ལས་གྲོལ་བདེ་འགྲོ་ཐོབ། །རྒྱལ་བའི་སྲས་དང་དུས་འདིར་མཇལ། །བྱང་ཆུབ་སྙིང་པོ་རང་ལ་རྙེད། །འགྲོ་ལ་ཕན་པ་བྱ་རུ་གྱུར། །འདི་ཉིད་དགེ་བའི་མཐུ་སྟོབས་ལ། །སྔོན་གྱི་དགེ་བ་ཆུད་མ་གསན། །ད་ཡང་མི་བཟད་འཕེལ་ཕྱིར་དུ། །དགེ་བ་ཅི་ནུས་བདག་གིས་བསགས། །སྔོན་ཆད་སངས་རྒྱས་སྐུ་དྲིན་ཡིན། །ད་ནི་འགྲོ་ལ་ཅི་ཕན་བྱ། །བདག་གི་ལུས་དང་སྲོག་ཀྱང་བཏང་། །སོང་བ་དོན་ཅན་ཉིད་དུ་འགྱུར། །ལོངས་སྤྱོད་རྫས་རྣམས་སྨོས་ཅི་འཚལ། 
།སང་ཙམ་འཆིའམ་སུས་ཤེས་ན། །དེ་རིང་ཉིད་ལ་བརྟུན་ཏེ་བྱ། །དགེ་ལ་ཕྱི་བཤོལ་བྱེད་པ་ན། །སྡིག་ལ་མངོན་པར་དགའ་བ་ཡིན། །དེ་བས་མྱུར་དུ་འབད་པ་ཡིན། །སྤྲོ་བའི་སེམས་ཀྱི་ཉམས་སུ་བླངས། །སེམས་ཅན་ངན་སོང་སྡུག་བསྔལ་ལས། །གྲོལ་ནས་གནས་སྐབས་བདེ་བ་ཡིས། །དགེ་བ་ཆུང་ངུ་ཙམ་ལ་ཡང་། །བདག་ནི་རྗེས་སུ་ཡི་རང་ཞིང་། །དངོས་པོའི་རྫས་དང་ཡོ་བྱད་དང་། །བྱང་ཆུབ་སེམས་དང་ཏིང་འཛིན་དང་། །ལག་ལེན་སྟོབས་དང་འདུན་པ་ཡི། །བྱང་ཆུབ་རྒྱུར་གྱུར་དགེ་བ་ནི། །འཇིག་རྟེན་ཁམས་ན་གང་ཡོད་ལ། །བདག་ནི་དཔག་མེད་རྗེས་ཡི་རང་། །ལུས་ཅན་འཁོར་བའི་སྡུག་བསྔལ་ལས། །བློ་ལོག་ངེས་པར་ཐར་པ་ཡི། །དགྲ་བཅོམ་རང་རྒྱལ་ཡོན་ཏན་ལ། །བདག་ནི་རྗེས་སུ་ཡི་རང་ངོ་། །དེ་བཞིན་གཤེགས་པ་ཚད་མེད་དང་། །རྒྱལ་སྲས་བར་གནས་ཡོན་ཏན་གྱིས། །འགྲོ་ཀུན་བྱང་ཆུབ་དགོངས་མཛད་པའི། །དམ་པ་རྒྱུན་མི་འཆད་པ་ལ། །རྗེས་སུ་ཡི་རང་མངོན་པར་བསྟོད། །དེ་དང་དེ་འདྲ་ཇི་སྲིད་ལ། །ཀུན་ནས་རྗེས་སུ་ཡི་རང་ངོ་། །བྱང་ཆུབ་སེམས་དཔའ་རབ་ལྡན་ལ། །ཁྱིམ་ན་གནས་ཀྱང་ཡོན་ཏན་འཕེལ། །སོ་སོའི་སྐྱེ་བོའི་དགེ་བ་ལ། །ཡི་རང་ཐར་པ་ཆ་མཐུན་ཐོབ། །ཉན་ཐོས་རང་རྒྱལ་དགེ་བ་ཐོབ། །བྱང་ཆུབ་སེམས་དཔའི་དགེ་བ་ལ། །ཡི་རང་སངས་རྒྱས་ཡོན་ཏན་ཐོབ། །དེ་ཡང་སེམས་དགེའི་སྟོབས་ལས་བྱུང་། །སྟོབས་མེད་ཐད་ཀའི་ཆ་མཐུན་ཐོབ། 
།སྟོང་༄༅། །གསུམ་ཉུངས་འབྲུས་བཀང་ནས་སུ། །གཟུང་བར་ནུས་པའི་ཚད་གཟུང་རུང་། །རྗེས་སུ་ཡི་རང་དགེ་བ་ནི། །ཚད་གཟུངས་བསྒྲང་བར་ནུས་མ་ཡིན། །སེམས་ཅན་ཀུན་གྱི་དགེ་བ་རྣམས། །རྗེས་སུ་ཡི་རང་སྐད་ཅིག་གིས། །རེ་རེ་ཞིང་དུ་ཐོབ་པ་ལ། །རྒྱལ་བའི་ཡོན་ཏན་བརྗོད་མི་ལང་། །རྗེས་སུ་ཡི་རང་དགེ་བ་ལས། །ཉན་ཐོས་རང་རྒྱལ་བྱང་ཆུབ་སེམས། །སངས་རྒྱས་སེམས་ཅན་ཀུན་མཉེས་པས། །དེ་ཡི་བསོད་ནམས་ཆེས་མང་ངོ་ ཡི་རང་བ་ཡི་དགེ་བ་ལ། །བདུད་དང་བདུད་ཀྱི་རིགས་རྣམས་ཀྱིས། །གླགས་སྐབས་རྙེད་པར་མི་འགྱུར་རོ། །གང་དག་ཡི་རང་མི་བྱེད་པ། །ད་ནི་བདུད་ཀྱིས་ཟིན་པར་ངེས། །དགེ་བ་མི་འཕེལ་ལོག་པར་མཛད། །སེམས་ཅན་དེ་ནི་བདེ་མེད་འགྱུར། །ང་ཡི་ཆོས་ལ་ཕྲག་དོག་མེད། །རྗེས་སུ་ཡི་རང་དག་པས་ཐོབ། །གང་གིས་ཡོན་ཏན་རྒྱ་མཚོ་མཐའ་ཡས་ལ། །བདུད་དང་མི་མཐུན་སྐྱོན་རྣམས་འཇོམས་མཛད་པའི མཐོང་ཐོས་དྲན་རེག་འགྲོ་རྣམས་བདེ་ལ་འགོད། །ཕྱོགས་བཅུའི་མགོན་རྣམས་དབྱངས་ཀྱི་ཡན་ལག་བསྟོད། །བསྟོད་དབྱངས་སྙན་པའི་མཆོད་སྤྲིན་དེས། །ངེས་པར་ཀུན་ལས་འབྱུང་འགྱུར་ནས། །རྒྱལ་བ་ཐམས་ཅད་མཉེས་འགྱུར་ཏེ། །སེམས་ཅན་ཀུན་ལ་ཕན་པར་ཤོག །ཕྱོགས་རྣམས་ཀུན་ན་བཞུགས་པ་ཡི། །རྫོགས་སངས་རྒྱས་དང་བྱང་ཆུབ་སེམས། །ཐུགས་རྗེ་ཆེ་མངའ་ཁྱེད་རྣམས་ལ། 
།ཐལ་མོ་སྦྱར་ཏེ་གསོལ་བ་འདེབས། །བདག་ལ་ནུས་པ་མ་མཆིས་ཀྱང་། །ཐུགས་རྗེ་བརྩེ་བར་དགོངས་སུ་གསོལ། །རྒྱལ་དང་གང་དག་དེ་ཡི་སྲས། །ཆོས་འཁོར་བསྐོར་བར་མི་མཛད་པ། །དེ་ནས་བཟུང་སྟེ་ཇི་སྲིད་བར། །སེམས་ཅན་སྡུག་བསྔལ་མུན་འཐོམས་ལ། །ཆོས་ཀྱི་སྒྲོན་མེ་སྤར་དུ་གསོལ། །ཉོན་མོངས་གཅོང་ནད་ཟིན་པ་ལ། །ཆོས་ཀྱི་བདུད་རྩི་དབབ་ཏུ་གསོལ། །སྡུག་བསྔལ་བདེ་བས་འཕོངས་པ་ལ། །ཆོས་ཀྱི་དགོས་འདོད་སྩལ་དུ་གསོལ། །སྡུག་བསྔལ་མགོན་མེད་གྱུར་པ་ལ། །སྐྱོབ་པ་ཆོས་འཁོར་སྐོར་དུ་གསོལ། །ཆོས་ཀྱི་དོན་དུ་གང་བསྐུར་བ། །ཚངས་པ་ཆེན་པོ་ཇི་བཞིན་དུ། །རྒྱལ་བ་ཐམས་ཅད་མཉེས་པ་ཡི། །འགྲོ་བ་ཀུན་གྱི་དེད་དཔོན་འགྱུར། །ཐམས་ཅད་མཁྱེན་པ་སྟོན་པ་པོ། །ཐ་དད་འགྲོ་བ་དྲང་དོན་དུ། །དེ་ཉིད་སློབ་དཔོན་གཟུགས་དུ་བྱོན། །སྐུ་གསུང་ཐུགས་ཀྱི་ཡོན་ཏན་ལ། །བདེ་གཤེགས་སྙིང་པོ་ཀུན་ཁྱབ་པའི། །གང་གི་ལུས་ངག་ཡིད་གསུམ་གྱིས། །དངོས་ཀྱི་འདུ་ཤེས་བསྐྱེད་བྱས་ནས། །གསོལ་བ་ཅི་བཏབ་འབྲས་བུ་དང་། །ཐུགས་ཡིད་གཅིག་ཏུ་འདྲེས་པ་དང་། །དོན་གྱིས་གཅིག་རྒྱུད་འཕོས་པ་ཡིས། །རྒྱལ་བའི་གདུང་ནི་རྒྱུན་མི་འཆད། །དངོས་དང་དངོས་མེད་འགྲོ་བ་འདྲེན། །འཕྲིན་ལས་མི་ཟད་རྒྱུན་མི་འཆད། །འཇམ་དཔལ་ཇི་ལྟར་མཁྱེན་པ་དང་། །ཀུན་ཏུ་བཟང་པོ་དེ རངབཞིན། །མོསགུས་གང་ཡོད་རྒྱལ་བ་མཉེས། 
།གསོལ་བ་གང་བཏབ་དེ་༄༅། །དོན་ཐོབ། །ང་ཡི་རང་བཞིན་ཆོས་ཀྱི་སྐུ། །མ་གཡོས་ཐབས་ཀྱི་དྲང་དོན་དུ། །གཟུགས་སྐུ་དངོས་དང་གཟུགས་བརྙན་ཚུལ། །རི་མོ་ཙམ་གཅིག་མཐོང་བས་ཀྱང་། །སངས་རྒྱས་ཞལ་མཐོང་མཚུངས་པ་སྟེ། །གང་ལ་བར་ཆད་མི་ཚུགས་ཤིང་། །ས་ཕྱོགས་དེར་ནི་བདེ་ལེགས་འགྱུར། །ང་ཡི་སྐུ་གསུང་ཐུགས་ཀྱི་རྟེན། །རིང་བསྲེལ་མཆོད་རྟེན་སུ་བཞེངས་པ། །དངོས་གྲུབ་དམ་པ་གཅིག་དང་ལྡན། །ཉམས་པ་གསོས་ཤིང་དགེ་འདུན་ལ། །རིམ་གྲོ་གང་བྱས་རྒྱལ་པོ་ཐོབ། །སངས་རྒྱས་རྣམས་ལ་བཀུར་སྟི་བྱེད། །དགེ་བའི་བཤེས་གཉེན་མགོན་བཅས་འགྱུར། །མེ་དང་ཆུ་དང་རླུད་དག་གིས། །བསྐལ་པ་འཇིག་པར་རྟེན་འདི་རྣམས། །བསོད་ནམས་སྤེལ་ཕྱིར་བཞུགས་སུ་གསོལ། །འགྲོ་ཀུན་ཡིད་མོས་གང་ཡིན་བདེ། །སེམས་ཅན་ཉོན་མོངས་ལེ་ལོ་དབང་། །མ་དད་ལོག་པར་མཐོང་བས་བསྒྲིབས། །རྒྱལ་བ་མྱ་ངན་འདའ་བཞེད་ལ། །ཐལ་མོ་སྦྱར་ཏེ་གསོལ་བ་ནི། །མ་རིག་མདོངས་པའི་འགྲོ་རྣམས་དོན། །རྟག་ཏུ་མི་འདའ་བཞུགས་སུ་གསོལ། །སེམས་ཅན་ཀུན་གྱི་དོན་དུ་ནི། །མཆོད་པའི་ལས་ནི་ཅི་ནུས་བགྱི། །དེ་ཡིས་བདག་ཀྱང་འགྲོ་བའི་དོན། །རྒྱལ་བ་མཉེས་པའི་དཔལ་དུ་ཤོག །དེ་ལྟར་དགེ་བ་སྟོབས་ཆེ་བ། །སྨོན་ལམ་མཐུ་ཡིས་དོན་འགྲུབ་ཕྱིར། །དགེ་བ་འདི་དང་དགེ་གཞན་གྱིས། །བདག་གི་རྫུ་འཕྲུལ་སྟོབས་ཐོབ་ནས། 
།མཁའ་དང་མཉམ་པའི་འགྲོ་བ་ཀུན། །སོ་སོའི་སྡུག་བསྔལ་མ་ལུས་པ། །འཇོམས་བྱེད་ཡན་པ་ཉིད་དུ་ཤོག །བདག་ནི་མཐོང་ཐོས་དྲན་རེག་ཀུན། །ཡིད་ལ་གང་དང་གང་འདོད་པ། །མི་བཟད་ཕུན་སུམ་ཚོགས་པ་ཡི། །བསམ་པ་ཡིད་བཞིན་གྲུབ་གྱུར་ཅིག །བདག་ལ་མི་དད་གནོད་གྱུར་པའི། །ཕྱིན་ཅི་ལོག་གི་འགྲོ་བ་ཡང་། །རང་གི་འདོད་པའི་དོན་ཚིམ་ནས། །བྱང་ཆུབ་ལམ་ལ་འཁོད་གྱུར་ཅིག །བདག་ཉིད་མ་མཐོང་མ་དྲན་པའི། །འགྲོ་བ་རང་རང་སོ་སོ་ཡི། །གང་ལག་གང་འདོད་དེར་སྟོན་པའི། །ཐམས་ཅད་བདེ་ལ་འགོད་བྱེད་ཤོག །བདག་གི་བསམ་པ་སྐད་ཅིག་རེས། །འཁོར་བའི་སྡུག་བསྔལ་ཀུན་གྲོལ་ནས། །ཆོས་ཀྱི་དབྱིངས་ཀྱི་བདེ་བ་ལ། །སེམས་ཅན་མ་ལུས་སངས་རྒྱས་ཤོག །བདག་གི་སྨོན་ལམ་མཐུ་བཙན་པས། །འཁོར་བ་མི་གནས་མྱ་ངན་འདས། །ཐམས་ཅད་ཆོས་ཀྱི་དབྱིངས་སུ་སྒྲོལ། །དེ་ཡིས་སྨོན་པ་ཉིད་དུ་འགྲུབ། །བདེ་ལེགས་ཀུན་གྱི་རྒྱུར་གྱུར་པ། །དགེ་བ་འདིས་མཚོན་དུས་གཅིག་གི། །རང་བཞིན་ཀུན་གྱི་དགེ་བ་ནི། །ཆུང་ངུ་འབྲིང་དང་མཆོག་གྱུར་པའི། །བསོད་ནམས་མཐུ་དེ་བསྔོ་བ་ལ། །ཞིང་གི་དམ་པ་མཆོག་གྱུར་ཅིང་། །གང་གི་ཕུལ་བ་དོན་ཆེ་བ། །དཀོན་མཆོག་གཅིག་ལ་མཆོད་པ་བསྔོ། །ཆེད་དུ་ནམ་མཁའི་མཐས་ཀླས་པའི། །མ་རྒན་འགྲོ་བ་ཀུན་གྱི་དོན། །རང་གི་དོན་ཕྱིར་ཆགས་ཞེན་མེད། །གཞན་རྣམས་ཀུན་ལ་ཡོངས་ཁྱབ་པའི། 
།ཐེ་ཙོམ་བྲལ་བའི་སྤྲོ་སེམས་༄༅། །ཀྱིས། །སེར་སྣ་མེད་པའི་ཆེད་དུ་བསྔོ། །ཆོས་ཀྱི་དབྱིངས་དང་མཉམ་པ་ཡི། །མི་འཛད་འབྲས་བུ་བླ་ན་མེད། །ཀུན་གྱི་མཐོང་ཕྱིར་རབ་ཏུ་བསྔོ། །གང་གི་དགེ་བའི་རྒྱུ་བསགས་པ། །མ་དྲན་པའམ་མ་ཤེས་ན། །སེམསཀྱི་དགེ་བ་མ་མཆིས་པས། །ཟད་དང་ལོག་པ་ཆུད་ཟོས་འགྱུར། །རྒྱུ་ལ་བརྟེན་པ་འབྲས་བུ་ནི། །སེམས་ཀྱི་དགེ་བ་སྟོབས་ཆེ་བས། །ཇི་ལྟར་དངོས་པོ་དེ་འབྲས་འབྱུང་། །བསྔོ་བ་དམིགས་མེད་ཡོངས་ལ་བསྔོ། །འཁོརགསུམ་ཡོངས་དག་འཛིན་པ་མེད། །མ་བཅོས་ཤེས་པ་བསྔོ་བ་ཡིན། །དམིགས་གཏན་མཚན་མར་སྔོ་བྱེད་པ། །བྱང་ཆུབ་དམ་པ་དེས་མི་ཐོབ། །དམིགས་མེད་ཡོངས་ཁྱབ་བསྔོ་བའི་དོན། །ཐོག་མ་བར་དང་མཐར་དགེ་བ། །བྱང་ཆུབ་ཐོབ་ཕྱིར་བསྔོ་བར་བརྗོད། །ངན་རྟོག་དྲི་མ་མེད་པ་ཡི། །གུས་པའི་སེམས་དང་རབ་ལྡན་པས། །དཀོན་མཆོག་རིན་ཆེན་བླ་མེད་གསུམ། །མཆོག་ཏུ་གྱུར་པའི་བླ་མ་ལ། །སྐད་ཅིག་སངས་རྒྱས་ཡིད་བྱེད་པ། །དེ་ཡི་དྲུང་ན་ཐུབ་པ་བཞུགས། །རྒྱལ་བའི་སྲས་སུ་དེ་འགྱུར་བས། །བསོད་ནམས་ཆེ་མང་དཔག་ཏུ་མེད། །འཁོར་བ་འདི་ནས་ཐར་པ་ལ། །བསྐལ་པ་མང་པོའི་སྒྲིབ་པ་བསྙིལ། །ཡོན་ཏན་ཡེ་ཤེས་མཆོག་ལ་མྱུར། །རང་འདོད་དྲི་མ་བྲལ་བ་ཡི། །ལྟུང་བའི་སེམས་དང་རབ་ལྡན་པའི། །སྙིང་རྗེའི་མཆི་མ་ཐིགས་གཅིག་གིས། །ནམ་མཁའི་མཐའ་ཀླས་གྱུར་པ་ཡི། 
།སེམས་ཅན་ཀུན་ལ་སེམས་བསྒོམ་པའི། །ཀུན་གྱི་སྙིང་ལ་ས་བོན་ཐེབས། །དེ་ཡི་བསོད་ནམས་ཚད་དུ་མེད། །གཟུགས་སྐུ་འགྲོ་དོན་ཀུན་ལ་ཁྱབ། །སྣང་བ་སྒྱུ་མའི་རང་བཞིན་ལ། །སྣང་གྲགས་གཟུགས་ཀྱི་དངོས་པོ་རྣམས། །ལྷ་ཡི་སྐུ་རུ་སུ་ཤེས་པ། །ཆོས་སྐུ་གཟུགས་སྐུ་དེར་ཤར་བས། །སེམས་ཅན་སངས་རྒྱས་ཞལ་དེར་མཇལ། །གཉིས་མེད་རྟོགས་ན་དེ་བཞིན་གཤེགས། །ཕྱག་རྒྱ་ཆེན་པོའི་ལྷ་སྐུ་ནི། །མང་པོར་བསྒོམས་དང་གཅིག་ཏུ་འདྲ། །བསོད་ནམས་ཚོགས་རྫོགས་ཡེ་ཤེས་འཐོབ། ཁ་ཟས་ཀུན་ལ་མཆོད་སྦྱིན་བྱ། །བསྐལ་པ་བྱེ་བ་ཕྲག་བརྒྱར་ཡང་། །བསོད་ནམས་ཡོན་ཏན་བརྗོད་མི་ནུས། །ཐེ་ཚོམ་ཐམས་ཅད་རྣམ་པར་སེལ། །སྒྲིབ་པ་ཀུན་ལས་ངེས་པར་གྲོལ། །ཆུ་བོ་རྒྱ་མཚོ་ཀུན་ལས་བརྒལ། །ཆོས་ཀུན་རྣམ་པར་ཁོང་དུ་ཆུད། །བསོད་ནམས་ཕུང་པོ་རྣམ་པར་འཕེལ། །ཡེ་ཤེས་ཕུང་པོ་རྣམ་པར་ཐོབ། །སེམས་ཅན་རྣམས་ནི་རྣམ་སྦྱོང་བའི། །མགོན་པོ་སེམས་ཅན་ཀུན་དོན་དུ། །དེ་ཡི་ཡོན་ཏན་དཔག་པར་དཀའ། །ཚོགས་བསགས་པས་ཀྱང་ཚོགས་མི་ཐོབ། །ཚོགས་མ་བསགས་པས་ཚོགས་མི་ཐོབ། །དེ་བས་ཚོགས་ཀུན་གོང་དུ་སྤེལ། །འཕེལ་བས་མི་བཟོད་རྒྱུད་མི་འཆད། །ཐེག་པ་ཆེན་པོའི་མངོན་པར་རྟོག་པ་བྱང་ཆུབ་ལམ་གྱི་རྒྱུད་མཆོག་ནམ་མཁའ་དང་མཉམ་པ་ལས། །བསོད་ནམས་ཚོགས་བསགས་པའི་ལེའུ་སྟེ་བཅུ་པའོ།། །།བསོད་ནམས་ཚོགས་ནི་བསགས་བྱས་ཏེ། 
།དམིགས་༄༅། །པས་མཚན་མ་བཅས་པ་ལ། །ཡེ་ཤེས་ཚོགས་ནི་ཐོབ་བྱས་ཏེ། །དམིགས་མེད་མཚན་མ་གྲོལ་བའོ། །དགེ་སྡིག་གཉིས་ཀྱིས་སྤང་བླང་ལ། །རྒྱུ་འབྲས་འདོད་པ་ཐ་མལ་ཏེ། །རྒྱུ་འབྲས་གཉིས་ལ་ཞེན་པ་ཡིས། །སྟོང་པར་ཤེས་པ་ཡེ་ཤེས་ཡིན། །གཟུང་བའི་ཡུལ་ནི་མི་འདོད་ལ། །འཛིན་སེམས་མི་དམིགས་ཐེག་དམན་ཡིན། །གཟུང་འཛིན་གཉིས་སུ་མི་རྟོགས་པའི། །སྣང་བར་ཤེས་པ་ཡེ་ཤེས་ཡིན། །སྣང་བ་སེམས་སུ་འདོད་པ་ནི། །ཆོས་ཀྱིས་བདག་འཛིན་ཤེས་བྱ་སྟེ། ་ས་དང་ཤེས་བྱའི་ཡུལ་འདས་པས། །རང་བཞིན་རྟོགས་པ་ཡེ་ཤེས་ཚོགས། །རྣམ་པར་མི་རྟོག་བདག་མེད་ཆོས། །ཡང་དག་ཉིད་ལ་ཡང་དག་ལྟའོ། །ཡང་དག་མཐོང་ན་རྣམ་གྲོལ་ཡིན། །སེམས་ཅན་ཀུན་གྱི་བདེ་སྡུག་དེ། །དགེ་སྡིག་གཉིས་ཀྱི་རྒྱུ་འབྲས་ལ། །རྒྱུ་འབྲས་གཉིས་ལ་མ་ཆོག་པའི། །བདེན་མེད་རྟོགས་པའི་ཏིང་འཛིན་གྱིས། །ལས་ཀྱི་སྒྲིབ་པ་དག་པ་ནི། །ཉན་ཐོས་རང་རྒྱལ་ཡེ་ཤེས་ཚོགས། །འཁོར་བར་མི་ལྡོག་ཡོན་ཏན་ཐོབ། །དུག་གསུམ་འཁོར་བའི་རྩ་ལག་དེ། །གདོད་ནས་མ་སྐྱེས་སྟོང་པ་ཉིད། །མ་འགགས་ངོ་བོ་རྣམ་པ་ནི། །རྟེན་འབྲེལ་ཤར་བའི་རང་བཞིན་ལ། །གཟུང་འཛིན་གཉིས་དང་བྲལ་བ་ཡི། །སེམས་སུ་རྟོགས་པའི་ཆོས་ཉིད་ལ། །ཉོན་མོངས་སྒྲིབ་པ་མེད་པ་དེ། །བྱང་ཆུབ་སེམས་དཔའི་ཡེ་ཤེས་ཚོགས། །ཕུང་པོ་ལྔ་ནི་རིགས་ལྔ་ལ། །འབྱུང་བ་ལྔ་ནི་བསྐྱེད་པའི་ཡུམ། 
།ཉོན་འོད་ཟེར་ཀུན། །ཉི་མའི་འོད་ཀྱིས་མནན་པ་བཞིན། །ཐེག་པ་ཐམས་ཅད་ཟིལ་གནོན་ཅིང་། །རང་གི་འོད་ཀྱིས་ཁྱབ་པར་བྱེད། །འཕེལ་བ་མེད་ཅིང་འགྲིབ་པ་མེད། །ཐེག་ཆེན་ཡེ་ཤེས་གཅིག་གི་ངང་། །འགྱུར་བ་མེད་པ་རྡོ་རྗེའི་གདན། །ཐམས་ཅད་མཁྱེན་པ་དེར་སངས་རྒྱས། །ཐེག་པ་ཆེན་པོ་མངོན་པར་རྟོགས་པ་བྱང་ཆུབ་ལམ་གྱི་རྒྱུད་ཆེན་ནམ་མཁའ་དང་མཉམ་པ་ལས། །ཡེ་ཤེས་ཀྱི་ཚོགས་སྐྱེད་པའི་ལེའུ་སྟེ་བཅུ་གཅིག་པའོ།། །།སྲིད་དང་ཞི་བར་གནས་པའི་ཆོས། །ཐམས་ཅད་སེམས་ཀྱི་གཟུགས་བརྙན་ཏེ། ཁྲེས་དང་ཤེས་བྱའི་དཀྱིལ་འཁོར་ལ། །དག་དང་མ་དག་གཉིས་སུ་བསྟན། །བདག་སྲིད་པ་ཡི་གནས་འདི་ན། །རྣམ་ཤེས་སྣ་ཚོགས་གཟུགས་དོན་ཅན། །མི་ཤེས་ཤེས་པ་སྣ་ཚོགས་ནི། །དཔེར་ན་སྤྲེའུ་མདུད་པ་བཞིན། །འཁོར་བ་ཡིན་ཏེ་གྲོལ་མི་འགྱུར། །དག་པ་ཤེས་རབ་ཐབས་ལྡན་རྣམས། །སྔགས་ཤེས་བཙོན་ལས་ཐར་པ་བཞིན། ཁེས་བྱའི་ཆོས་ཀྱི་རང་བཞིན་རྣམས། ཁྲེས་པའི་འཁོར་བ་ལས་གྲོལ་ཏེ། །མྱ་ངན་འདས་པ་ཤེས་རབ་ཡིན། །ཐབས་མེད་ཤེས་རབ་བྲལ་བས་ན། །ཐེག་པ་དམན་དང་འཁོར་བར་ལྟུང་། །གྲོལ་དང་མ་གྲོལ་ལམ་ཞུགས་པའི། །ཐེག་པའི་ཁྱད་པར་ཤེས་རབ་བསྟན། །སྲིད་གཅིག་སེམས་ཀྱི་གློང་འདི་ན། །གནས་ལུགས་ཤེས་བྱའི་བབས་ལས་སུ། །ཕྱི་ནང་སྣོད་བཅུད་ཁ་དོག་དབྱིབས། 
།ཆེ་ཆུང་རིང་ཐུང་གཟུགས་ཅན་༄༅། །རྣམས། །དང་པོ་རྒྱུད་ལས་ལྷུན་གྲུབ་པའི། །མ་བཅོས་པ་ཡི་བཟོ་རུ་ཤེས། །དེ་ཉིད་བཅོས་ན་འཇིག་པར་རིག །ཡོད་ལ་ཡོད་དུ་སྤེལ་བ་དང་། །མེད་ལ་མེད་དུ་སྟོང་པ་དང་། །སྟོང་པ་ཉིད་ལ་དངོས་པོར་སྐྱེད། །དངོས་པོ་ཉིད་ལས་སྟོང་པར་སྟོང་། །བདེ་ལ་སྡུག་དང་སྡུག་ལ་བདེ། །ཡིན་ལ་མིན་དང་མིན་ལ་ཡིན། །གཅིག་ལས་མ་སྐྱེས་མང་འདུས་གཅིག །བདག་དང་གཞན་དུ་རྟོག་པ་དང་། ཁེས་དང་མ་ཤེས་རྣམ་འགྱུར་སོགས། །དུས་དེའི་རྐྱེན་དེས་བྱས་པ་ཡིས། །རྒྱུ་མེད་སེམས་ཀྱི་བཟོ་རུ་ཤེས། །རྐྱེན་དེ་དག་ནི་འཇིག་པར་རིག །རྒྱུ་དང་རྐྱེན་གཉིས་འཛོམ་པ་ལས། །དབྱིབས་དང་ཁ་དོག་གཟུགས་བརྙན་ཀུན། །རྒྱུའི་དཔེ་ཡིས་མཚོན་ནས་སུ། །ལེགས་ཉེས་ལག་གིས་བྱས་པའི་བཟོ། །མཁས་པས་ནན་ཆགས་ཡིན་པར་ཤེས། །གཟུགས་དང་བྲལ་ན་འཇིག་པར་རིག །དེས་ལྟར་བཟོའི་གནས་རྣམས་ལ། །རྒྱུའི་རྒྱུ་ལས་དཔེ་བྱས་ཤིང་། །རྐྱེན་གྱིས་བཟོའི་རྣམ་པ་བསྒྱུར། །ལག་གིས་བཟོ་ལ་མཁས་པར་སྦྱངས། །གང་ཡིན་དོན་ལ་མ་རྨོངས་པའི། །བཟོའི་རིག་པ་གཏན་ལ་དབབ། །གནས་ལུགས་གཤིས་ཀྱི་རང་སྒྲ་དེ། །བྱེ་བྲག་འབྱུང་བའི་རང་བརྩལ་དུ། །ས་ལ་ལྕི་བ་བརྗིད་ཀྱི་སྒྲ། །ཆུ་ལས་འདར་བ་རླན་གྱི་སྒྲ། །མེ་ལས་འཆོག་པ་དྲོད་ཀྱི་སྒྲ། །རླུད་ལ་གཡོ་བ་ཤུགས་ཀྱི་སྒྲ། །ནམ་མཁའ་དབུགས་ཀྱི་སྟོང་པའི་སྒྲ། །རངབཞིནཉིདདུ་གནས་པ་ལ། 
།འབྱུང་བ་ཆེན་པོ་སྒྲ་ཆེ་བ། །རྐྱེན་གྱིས་སྟོབས་ཀྱིས་སྣ་ཚོགས་སྒྲོག །དེའང་འབྱུང་བ་གཞན་རྐྱེན་དང་། །རང་གི་སྒྲ་སྐད་ཐུན་མོང་འབྱུང་། །སྒྲ་དོན་གཉིས་པོ་གཅིག་ཏུ་ཤེས། །སྒྲ་དོན་ལོག་པ་འབྱུང་མི་སྲིད། །སྲིད་པར་གནས་པའི་འགྲོ་བ་རྣམས། ཁམས་དྲུག་འདུས་པའི་རང་གཟུགས་ནི། །ལས་དང་ཉོན་མོངས་ཉེར་ལེན་གྱིས། །རིགས་དྲུག་སོ་སོའི་ལུས་ལ་ནི། །དེ་དང་དེའི་སྒྲ་སྐད་རྣམས། །འབྱུང་བའི་ཆ་དང་སྦྱར་བས་འབྱུང་། །སྒྲ་དེས་དོན་རྣམས་ཐད་ཀར་གོ །རང་སྒྲ་མི་ཤེས་སེམས་ཅན་མེད། །སྒྲ་དོན་རྟོགས་ན་འཕགས་པ་ཡིན། །མ་རིག་པ་ཡིས་དེ་མི་རྟོགས། །ཤེས་རིག་ཆ་དང་ལྡན་པ་ཡིས། །དོན་རྣམས་ཚིག་གིས་རྟོགས་པའི་ཕྱིར། །རིགས་དྲུག་སོ་སོའི་སྒྲ་སྐད་རྣམས། །ཚིག་གིས་དོན་ཀུན་རིག་པ་ལ། །བསྒར་བྱེད་ཚིག་གི་སྒྲ་བརྗོད་པས། །སོ་དང་མཆུ་དང་གྲེ་བ་རྐན། །ལྕེའི་བསྒྱུར་བྱེད་ཚོགས་པ་ལས། །སྒྲ་དང་ཚིག་ཏུ་གསལ་བ་ཡིན། །དེ་ཡིས་དོན་ཀུན་རིག་པས་ན། །སྒྲ་ཚད་རིག་པའི་ཤེས་རབ་ཀྱིས། །སྒྲ་དང་ལྡརྡོ་པ་རྣམས་ཀྱི་མཆོག ཁོ།ས་བྱ་གཅིག་ལ་ཀུན་སྤྱོད་ཀྱང་། །སྒྲ་མི་ཤེས་པས་དོན་མི་རྟོགས། །དེ་ཕྱིར་སྒྲ་ལ་བརྟེན་པའི་ཚིག །ཚིག་ལ་བརྟེན་ནས་དོན་འབྱུང་བས། །སྒྲ་ཚིག་དོན་ལ་མཁས་པར་བསླབ། །གནས་རྣམས་ཀུན་གྱི་རྩ་བ་ཡིན། །སྒྲ་མེད་ཚིག་ལ་སྤྲོ་བ་ཀུན། །དོན་མེད་མུན་པའི་དབྱུག་བསྐོར་དེ། །ཐོག་ཏུ་ཕེབས་པ་ཤིན་ཏུ་དཀའ། 
།འདོད་པ་ཁམས་ཀྱི་ལུས་༄༅། །ཅན་རྣམས། །ཉོན་མོངས་ལས་ཀྱི་རྐྱེན་དབང་གིས། །ནད་རིགས་གསོ་བྱ་མང་ཡོད་རྣམས། །མདོར་བསྡུས་རྣམ་པ་གསུམ་ཡིན་ཏེ། །བརྒྱད་ཁྲི་བཞི་སྟོང་ཉོན་མོངས་རྣམས། །རྩ་བ་དུག་གསུམ་ལས་གྱུར་པའི། །སེམས་ཀྱིས་ནད་ཀུན་རྣམ་པར་སྐྱེད། །ཁམས་གསུམ་གནས་པའི་ཟུག་རྔུ་ལ། །རང་གི་གཉེན་པོར་རང་ཉིད་ཆེ། །འདོད་ཆགས་འདོད་ཆགས་ཉིད་ཀྱིས་སེལ། །དེ་བཞིན་ཞེ་སྡང་ཞེ་སྡང་འཇོམས། །གཏི་མུག་མང་པོ་ཚོགས་པ་ཡིས། །རྟེན་འབྲེལ་ཐབས་ལ་མཁས་པས་སེལ། །ནད་དོ་ཅོག་གི་སྒྲ་ཆེ་རྣམས། །བདག་མེད་རྟོགས་པའི་སྨན་མཆོག་གིས། །ཟུག་རྔུ་འབྱིན་ཅིང་བླ་ན་མེད། །བདེ་བ་ཆེན་པོར་འཚེ་བའི་གནས། །ཆགས་སྡང་ལས་སྐྱེས་འབྱུང་ལུས་ལ། །ཉོན་མོངས་རྒྱུ་སྐྱེད་འབྲས་བུ་ནད། །བཞི་བརྒྱ་རྩ་བཞིའི་ནད་སྐྱེད་པས། །རླུད་མཁྲིས་བད་ཀན་འདུས་པས་ཏེ། །འཇུག་པ་འདང་བ་གསོ་བའི་ཐབས། །འཇུགས་པ་ཤ་རྒྱས་ལྤགས་ལ་གྲམ། །རྩ་ལ་འཁྱུག་དང་རུས་པ་ཞེན། །དོན་ལ་བབས་དང་སྣོད་དུ་ལྟུང་། །སྨིན་རྟགས་ཟེར་ཟུག་འགྱིང་ཅན་དང་། །ལྡང་ལུགས་རྣམ་པ་གསུམ་ལ་ནི། །རླུད་གི་གྱེན་ལ་བད་ཀན་འཐུར། །མཁྲིས་པ་ཐད་ཀར་ལྡང་བ་ལ། །གསོ་ཐབས་བསིལ་དྲོད་སྨན་དང་སྤྱད། །མཁས་པ་ནད་མེད་ལུས་ཟུངས་སྐྱེད། །རྣམ་རྟོག་རྐྱེན་ལས་གྱུར་པའི་ནད། །སྒྲ་ཡི་ནད་དང་གདོན་གྱི་ནད། །རྣམ་པར་རྟོག་པ་ཡིད་ཀྱི་ནད། 
།རྣམ་རྟོག་ནད་ལ་རྣམ་རྟོག་གི །ལོག་ནོན་ཟློག་པ་གདམ་ངག་ཡིན། །གསོ་ཐབས་དེ་ཡི་དམིགས་པ་པོ། །རྣམ་པར་རྟོག་མེད་ངང་གིས་གྲོལ། །སྨན་པ་ཆེ་མཆོག་གཙོ་བོ་ནི། །གསོ་བའི་གནས་རྣམས་ཀུན་གྱི་མཆོག །དྲང་སྲོང་ཆེ་དགུས་མཆོད་ཅིང་བསྟོད། །གསོ་དཔྱད་ཡན་ལག་ཀུན་ཏུ་འཕྲོས། །འགྲོ་ཀུན་ནད་ལ་ཐར་པར་འགྱུར། །ཐོག་མར་སྲིད་པ་སེམས་ཀྱི་མཁའ། །དམྱལ་བ་སྲིད་པའི་བར་འདི་སྲ །མཐིང་དཀར་སེར་དམར་ལྗང་འོད་ལས། །འབྱུང་བ་ཆེན་པོ་ལྔ་བྱུང་སྟེ། །འདུས་བྱས་ལས་གྲུབ་འཇིག་རྟེན་འདི། །འབྱུང་བ་རང་གདངས་སྟོབས་ཆེའི་དུས། །བསྐལ་པ་དང་པོ་རླུད་གིས་སྐྱེད། །དངོས་མེད་དབྱིབས་སུ་ཆུ་ཡིས་འཆགས། །བར་དུ་ས་ཡིས་དངོས་པོར་གནས། །ཐ་མར་མེ་ཡིས་དངོས་པོ་འཇིག །སྐབས་སུ་རླུད་གིས་སྟོངས་པར་བྱེད། །དེ་བཞིན་ཕྱི་ནང་གཞན་གསུམ་ཅིག །འབྱུང་བ་གཅིག་གིས་གཅིག་སྐྱེན་བའི། །སྙོམས་དང་མ་སྙོམས་འཕོལ་ཟད་ལས། །ཡར་དང་མར་གྱིས་འཕེལ་འགྲིབ་རྣམས། །བར་གྱི་བསྐལ་ཆུང་ཉི་ཤུ་བཞི། །འབྱུང་ཆུང་རྟོག་པའི་འཕེལ་འགྲིབ་ཡིན། །འབྱུང་བ་ཆེན་པོ་བཞི་ལས་མེད། །བཞི་པོ་ནམ་མཁའི་ངང་དུ་གཅིག །ནམ་མཁའ་སེམས་ཀྱི་རྟོག་པ་ཡིན། །བྱང་ཆུབ་སེམས་ཀྱི་དཀྱིལ་འཁོར་ལ། །འཇིག་རྟེན་ཁམས་ཀྱི་ཕྱོགས་བརྩི་བ། །དང་པོ་ཆུ་ལ་ཆགས་པའི་རྟགས། །ཤར་ཕྱོགས་ཆུ་ལ་ལྷོ་ཕྱོགས་ས། 
།ནུབ་ཕྱོགས་མེ་ལ་བྱང་ཕྱོགས་༄༅། །རླུང་། །ཕྱོགས་མཚམས་གོ་འབྱེད་ནམ་མཁའ་སྟེ། །དབྱེར་མེད་འདྲེས་ནས་རྩི་མི་དགོས། །སོ་སོའི་ཕྱོགས་དང་ཁ་དོག་དང་། །དབྱིབས་དང་སྒྲ་ཟིན་ལ་རྟག་པ། །སྣོད་བཅུད་ཕྱི་ནང་ལེགས་ཉེས་བསྟན། །དཀར་པོ་ཆུ་ལ་དབྱིབས་ནི་ཟླུམ། །སེར་པོ་ས་ལ་གྲུ་བཞི་སྟེ། །དམར་པོ་གྲུ་གསུམ་མེའི་རིགས། །རླུད་ནི་ལྗང་ཁུ་ཟླ་ཁམ་པ། །ནམ་མཁའ་མཐིང་གསལ་དབྱིབས་དང་བྲལ། །འདྲེས་དང་མ་འདྲེས་དུས་ཀྱི་སྐྱེན། །ཆུ་སྒྲ་ས་བྱེད་ས་སྒྲ་རླུ་་། །རླུང་སྒྲ་མཁའ་ལ་མེ་ཡིས་ཚིག །མེ་སྒྲ་ཆུ་ལ་ས་ཡིས་གནོད། །གྲོགས་པོ་དེ་ལས་བཟློག་པ་སྟེ། །གཅིག་གིས་གཅིག་སྨད་སྒྲ་ཟིན་ལ། །གཅིག་གིས་གཅིག་བསྐྱེད་གྲོགས་ཡིན་ཏེ། །ཆ་སྙོམས་ཟོ་ལ་བཏང་སྙོམས་གནས། །དེའི་མཚན་ཉིད་བསྟན་པ་ནི། །འཇིག་རྟེན་བསྟན་བཞག་རིག་པའི་གནས། །ལོ་གཅིག་ཟླ་བ་བཅུ་གཉིས་ལ། །དུས་ཀྱི་བྱེ་བྲག་བསྟན་པ་ནི། །དབྱར་གསུམ་ཟླ་བ་ཆུའི་དུས། །རྩི་བཅུད་ཐམས་ཅད་སྐྱེད་པར་བྱེད། །སྟོན་གསུམ་ཟླ་བ་སའི་དུས། །རྩི་བཅུད་ཐམས་ཅད་སྐྱེད་པར་བྱེད། །དགུན་གསུམ་ཟླ་བ་མེའི་དུས། །རྩི་བཅུད་ཐམས་ཅད་སྐེམས་པར་བྱེད། །དཔྱིད་གསུམ་ཟླ་བ་རླུད་གི་དུས། །རྩི་བཅུད་ཐམས་ཅད་སྟོང་པར་བྱེད། །དེབཞིནནངགིསེམས་ཅན་གྱི། །ལུས་དང་ལོངས་སྤྱོད་དེ་ཡིས་ཤེས། །དེ་ལྟར་འབྱུང་བ་མ་སྙོམས་ན། །སྒྲ་ཡིས་རྐྱེན་པས་ཉེས་པ་ལ། །གྲོགས་ཀྱི་ཡོན་ཏན་རང་ལ་མཉམ། 
།ཕྱི་རོལ་པ་དང་ནང་དག་གི །འཇིག་རྟེན་བསྟན་ཆོས་རིག་པ་དང་། །དེ་ཡིས་བརྟག་ཐབས་ཀུན་ཤེས་འགྱུར། །ཁྱད་པར་འབྱུང་བཞིའི་ལུས་འདི་ལ། །དང་པོར་ཆུས་སྐྱེད་ས་བསྟན་པའི། །ལུས་སྐྱེད་རྫོགས་པར་དར་བ་ཡིན། །དེ་ནས་མེ་ཉམས་རྒས་པ་དང་། །ཐ་མ་རླུད་གིས་ནད་སྐྱེད་ནས། །འཆི་བ་ཚེ་འདིར་སྟོངས་པར་བྱེད། །དེ་ནི་ནང་གི་འབྱུང་ཆེན་གྱི། །བསྐལ་པ་ཆགས་འཇིག་སྟོངས་གནས་ཡིན། །སྐབས་སུ་འབྱུང་བ་སྒྲ་ཟིན་གྱིས། །བདེ་སྡུག་མཐོ་དམན་ལེགས་ཉེས་ཀུན། །ལེགས་པར་བརྩིས་ལ་བསྟན་ཆོས་བྱ། །མཁས་པ་སྐྱོན་མེད་ཡོན་ཏན་ལ། །བསྟན་པ་ཐོབ་ཕྱིར་བསྟན་བཅོས་ཞེས། །འཇིག་རྟེན་མཁྱེན་པ་རིག་པའི་གནས། །ཤེས་བྱ་སྣ་ཚོགས་རིག་པ་ལ། །ཆོས་དང་ཆོས་མིན་ངོ་བོ་གཉིས། ཁྲན་འབྱེད་དངུལ་གྱི་མེ་ལོང་ལ། །མ་རིག་མ་རིག་བསྐྱེད་པ་དང་། །ཕྱིན་ཅི་ལོག་གི་ཤེས་རབ་ཀྱིས། །ཡང་དག་ལོག་པར་ཁྲིད་པ་རྣམས། །ཆོས་མིན་འཁོར་བའི་བྱ་བ་ཡིན། ཁེས་རབ་ཤེས་རབ་བསྐྱེད་ནས་སུ། །ཡང་དག་ལམ་ལ་འཇུག་པ་རྣམས། །ཆོས་ཉིད་དོན་གྱི་བྱ་བ་ཡིན། །མཁས་པ་འདི་ཉིད་ཤེས་པར་བྱ། ཁེས་བྱའི་བུད་ཤིང་སྐམ་པོ་ལ། །ཡང་དག་ཤེས་རབ་མེ་འབར་བས། །ཉོན་མོངས་བསྲེག་པའི་ཡེ་ཤེས་ཀྱིས། །དོན་ལ་རྣལ་འབྱོར་འཇུག་པར་བྱ། །འཇུག་པ་ཕ་རོལ་ཕྱིན་མཆོག་ལྡན། །ས་བཅུའི་ལམ་གནས་མཐར་ཕྱིན་པའི། །ཀུན་དོན་ཡོན་ཏན་གསུམ་ཐོབ་བྱའི། 
།ཐེག་༄༅། །པ་ཆེན་པོའི་མངོན་པར་རྟོགས་པ་བྱང་ཆུབ་ལམ་གྱི་རྒྱུད་ཆེན་ནམ་མཁའ་དང་མཉམ་པ་ལས། ཤེས་བྱའི་ཆོས་ཐམས་ཅད་གཏན་ལ་དབབ་པའི་ལེའུ་སྟེ་བཅུ་གཉིས་པའོ།། །།གནས་ལུགས་བདེན་པ་དབྱེར་མེད་ལ། །སྟོང་པའི་རང་བཞིན་མ་འགགས་པས། །སྣང་བ་སྣ་ཚོགས་ཅི་ཤར་ཡང་། །རང་ཤར་མ་གཏོགས་ཀུན་རྫོབ་ལ། །གནང་བའི་མཚན་ཉིད་མ་ངེས་པ། །སྟོང་པ་ཉིད་དུ་རང་གྲོལ་ལ། །སྤྲོས་བྲལ་རིག་པའི་དོན་དམ་ལ། །སྣང་དང་སྟོང་པ་གཉིས་སུ་བསྟན། །གཉིས་མེད་ཟུང་འཇུག་དབུ་མའི་དོན། །མཐའ་དང་བྲལ་བའི་ཡེ་ཤེས་ཡིན། །གནས་ལུགས་རང་རྩལ་མ་འགགས་པས། །ས་ཆུ་མེ་རླུད་ནམ་མཁའི་ངང་། །འབྱུང་བ་ཆེན་པོ་ལྔ་པོ་ཡང་། །ཕྱི་རོལ་བྱེད་ལོ་གཞན་ན་མེད། །དྲན་རྟོག་ཉིད་ལ་སྣང་བ་སྟེ། །སྣང་ཙམ་ཉིད་ལ་དངོས་པོ་མེད། །དྲན་རྟོག་དབེན་པར་གྱུར་ཙམ་ན། །མཚན་མ་ཅིར་ཡང་དམིགས་པ་མེད། །གཉིད་ལོག་དུས་ཀྱི་འབྱུང་བ་ལྔ། །གཉིད་སད་དུས་ན་མཚན་མས་སྟོང་། །རྡུལ་གྱི་ཆ་ཙམ་གྲུབ་པ་མེད། །མེད་བཞིན་རྨི་ལམ་སྣང་བ་ཙམ། །གཉིད་སད་དུས་ཀྱི་འབྱུང་བ་ལྔ། །རྨི་ལམ་དུ་ན་རང་བཞིན་སྟོང་། །བདེན་པར་མ་གྲུབ་རྨི་ལམ་ཙམ། །སྣང་དང་སྟོང་པ་མི་རྟག་ཙམ། །སོ་སོ་མ་ཡིན་དབྱེར་མེད་གཅིག །གཉིད་ལོག་གཉིད་སད་གཉིས་སུ་མེད། །གནས་ལུགས་གཅིག་ལ་རྟོག་པ་ཡིན། 
།རྟོག་པས་དབེན་ན་སྟོང་པ་སྟེ། །སྟོང་པ་ཉིད་དེ་སྣང་བའོ། །སྣང་བ་སེམས་ལ་འབྱུང་བའི་ཕྱིར། །མིག་གི་ཡུལ་ན་གཟུགས་སྣ་ཚོགས། །སྣང་ཡང་ངོ་བོ་ཉིད་ཀྱིས་སྟོང་། །ངོ་བོ་མིག་གི་རྣམ་ཤེས་ནི། །རྣམ་པ་གཟུགས་ལ་ཤེས་པས་སྟོང་། །སྣང་སྟོང་ཟུང་འཇུག་གདོད་མ་ནས། །མེ་ལོང་གཟུགས་བརྙན་བཞིན་དུ་གནས། །གཟུགས་མེད་མཐོང་བ་པོ་ཡང་མེད། །གཟུགས་མཐོང་བས་ནི་ངོ་བོ་ཉིད། །དབྱེར་མེད་གཅིག་ཏུ་སྤྲོས་དང་བྲལ། །དེ་བཞིན་རྣ་བའི་སྒྲ་རྣམས་ནི། །སྒྲ་སྙན་བཞིན་དུ་ཐོས་པས་སྟོང་། །སྣའི་དྲི་ནི་དུ་བ་བཞིན། །ཚོར་བའི་སྔང་བ་ངོ་བོས་སྟོང་། །ལྕེའི་རོ་ནི་སྒ་མ་ཡིན། །ཟས་བཞིན་མྱོང་བ་ཙམ་གྱིས་སྟོང་། །ལུས་ཀྱིས་རེག་བྱ་ནམ་མཁའ་བཞིན། །རེག་པ་ཙམ་གྱིས་དེ་སྣང་སྟོང་། །ཡིད་ཀྱིས་ཆོས་རྣམས་ཐམས་ཅད་ཀུན། །བདེ་སྡུག་ལེགས་།ཉེས་སྣ་ཚོགས་་ཀྱང་། །རྨི་ལམ་བ་ཞིན་དུ་དྲན་པས་སྟོང་། །ངོ་བོ་དྲན་སྟོང་དུས་མཉམ་ན། །སྟོང་པ་ཉིད་དུ་བསྒོམ་མི་དགོས། །ངོ་བོ་ཉིད་ཀྱིས་སྟོང་པ་སྟེ། །གཟུགས་ནི་གཟུགས་ཀྱི་ངོ་བོས་སྟོང་། །སྒྲ་དང་དྲི་རོ་རེག་བྱ་ཆོས། །རང་རང་ངོ་བོས་སྟོང་པ་ཡིན། །དེ་བཞིན་དེར་འཛིན་སྒོ་དང་ཡུལ། །རྣམ་པར་ཤེས་པ་དྲུག་པོ་རྣམས། །དེ་དང་གཉིས་མེད་ངོ་བོས་སྟོང་། །རྣམ་པར་ཤེས་པའི་གཟུང་འཛིན་གཅིག །གཉིས་མེད་ངོ་བོ་ཉིད་སྟོང་ལ། །སྣང་བའི་རྟོགས་པ་འགོག་མི་དགོས། །དངོས་པོར་མ་གྲུབསྒྱུམབཞིན། །སྒྱུམདངོས་མེད་སྟོང་པའི་གཟུགས། 
།དེ་ལ་སྐྲག་༄༅། །པ་འཁྲུལ་པ་ཡིན། །སྣང་བ་མེད་པའི་སྟོང་པ་ཉིད། །ཆད་པར་ལྟ་བའི་འཁྲུལ་ཁམ་ཅན། །སྟོང་པ་མེད་པའི་སྣང་བ་ཅན། །རྟག་པར་ལྟ་བའི་གཟུང་འཛིན་ཅན། །ལོག་པའི་ལམ་དུ་ཤོར་བ་ཡིན། །སྣང་དུས་སྟོང་ལ་སྟོང་དུས་སྣང་། །སྣང་སྟོང་ཆུ་ཟླ་ལྟ་བུ་སྲ །སྐད་ཅིག་ཙམ་ཡང་དབྱེར་མེད་ལ། །གསལ་དང་སྟོང་པར་འདོད་པ་ཀུན། །གཉིས་མེད་གཉིས་འཛིན་འཁྲུལ་པའི་བློ། །ཡོན་པོའི་ལམ་དུ་ཤོར་བ་ཡིས། །ཡོང་དག་ས་ལ་དེས་མི་བགྲོད། །ཟུང་འཇུག་རབ་ཏུ་མི་གནས་ལ། །སྟོང་པ་ཉིད་ཅེས་བཏགས་པ་ལ། །དམུས་ལོང་རྣམས་ཀྱིས་ནམ་མཁའ་ལ། །སྟོང་པ་ཉིད་དུ་སྦར་ཚོད་བྱེད། །དེ་བཞིན་སྟོང་ཉིད་མཐའ་བྲལ་ལ། །རྨོངས་པ་རྣམས་ནི་ཕྱོགས་འཛིན་བྱེད། །སྣང་བ་སྟོང་པའི་རང་འོད་ལ། །བླུན་པོ་རྣམས་ནི་མཚན་མར་འཛིན། །སྣང་སྟོང་གཉིས་མེད་ཟུང་འཇུག་ལ། །བྱང་ཆུབ་སེམས་ཞེས་རབ་ཏུ་བརྗོད། །ངོ་བོ་སྤྲོས་བྲལ་མཐའ་ལས་འདས། །བློ་འདས་ཡིད་བྱེད་བྲལ་བའི་དོན། །གནས་ལུགས་བྱང་ཆུབ་སེམས་འདི་ལ། །མ་རིག་རང་གི་ཀུན་རྟོག་གིས། །སྣང་སྟོང་ཆོས་རྣམས་མིང་བཏགས་ཙམ། །མིང་བཏགས་རྟོགས་ཚོགས་རང་རང་གིས། །ལྟོས་པའི་ཆོས་ཀྱི་སྣང་སྟོང་གཉིས། །སྣངབ་དངོས་པོ་མཚན་མར་འཛིན། །སྟོང་པ་དམིགས་མེད་མཚན་མེད་དུ། །སོ་སོར་གཟུང་བ་འཁྲུལ་པའི་བློས། །གཟུང་འཛིན་བྲལ་བའི་སེམས་ཉིད་ལ། 
།བརྟགས་པ་ཙམ་ལས་རྡོན་ལ་གཅིག །འཁོར་བའི་སྣང་བས་མྱང་འདས་སྟོང་། །མྱང་འདས་སྣང་བས་འཁོར་བ་སྟོང་། །གཉིས་མེད་སྣང་བས་གཉིས་འཛིན་སྟོང་། །གཉིས་འཛིན་སྣང་བས་གཉིས་མེད་སྟོང་། །དེ་བཞིན་བདེ་བས་སྡུག་བསྔལ་སྟོང་། །སྡུག་བསྔལ་སྣང་བས་བདེ་བ་སྟོང་། །ཉོན་མོངས་སྣང་བས་ཡེ་ཤེས་སྟོང་། །ཡེ་ཤེས་སྣང་བས་ཉོན་མོངས་སྟོང་། །ཀུན་རྫོབ་སྣང་བས་དོན་དམ་སྟོང་། །དོན་དམ་སྣང་བས་ཀུན་རྫོབ་སྟོང་། །དངོས་པོའི་སྣང་བས་དངོས་མེད་སྟོང་། །དངོས་མེད་སྣང་བས་དངོས་པོ་སྟོང་། །མི་དགེའི་སྣང་བས་དགེ་བ་སྟོང་། །བསྒྲུབ་བྱའི་སྣང་བས་སྤང་བྱ་སྟོང་། །སྤང་བྱའི་སྣང་བས་བསྒྲུབ་བྱ་སྟོང་། །མཚན་མའི་སྣང་བས་མཚན་མེད་སྟོང་། །མི་དམིགས་སྣང་བས་མཚན་མེད་སྟོང་། །མིན་པའི་སྣང་བས་ཡིན་པ་སྟོང་། །ཡིན་པའི་སྣང་བས་མིན་པ་སྟོང་། །བདག་འཛིན་སྣང་བས་གཞན་ཉིད་སྟོང་། །གཞན་གྱི་སྣང་བས་རང་ཉིད་སྟོང་། །ཡོད་པའི་སྣང་བས་མེད་པ་སྟོང་། །མེད་པའི་སྣང་བས་ཡོད་པ་སྟོང་། །བདེན་པའི་སྣང་བས་བདེན་མེད་སྟོང་། །བདེན་མེད་སྣང་བས་བདེན་པ་སྟོང་། །སེམས་ཅན་སྣང་བས་སངས་རྒྱས་སྟོང་། །སངས་རྒྱས་སྣང་བས་སེམས་ཅན་སྟོང་། །དེ་ལྟར་སྐྱོན་ཡོན་ལེགས་ཉེས་ཚོགས། །ལྟོས་པས་སོ་སོར་རྣམ་པར་དབྱེ། །གཉེན་པོས་བརྟགས་ཀྱང་སྣང་སྟོང་གཉིས། །སྐད་ཅིག་ཙམ་ཡང་དབྱེར་མེད་གཅིག །ཐམས་ཅད་སྤྲོས་བྲལ་ལྷན་ཅིག་ལ། 
།གཉིས་༄༅། །སུ་འཇིག་པ་འཁྲུལ་པའི་ཆོས། །མང་པོ་དག་གིས་སྡུག་བསྔལ་བས། །ཟད་མེད་འཕེལ་མེད་འཁོར་བར་འཁྱམས། །ཟུང་འཇུག་ཆོས་རྣམས་མངོན་འགྱུར་ན། །འཁོར་བ་མྱ་ངན་འདས་སུ་གྲོལ། །གཉིས་སུ་མེད་པའི་ལོངས་སྤྱོད་ཡིན། །གདོད་ནས་ཡིན་ཏེ་བློ་བུར་མིན། །རང་བྱུང་དོན་ལ་བཅོས་མ་བྲལ། །སྣང་དང་སྟོང་པར་མི་རྟག་པའི། །མཚན་བཅས་མཚན་མེད་རྟོག་པ་ཀུན། །ལུས་ངག་ཡིད་ཀྱི་སྣང་བ་སྟེ། །ལུས་ཀྱི་རྟོགས་པ་དངོས་སྣང་གསལ། །ཡིད་ཀྱི་རྟོག་པ་དྲན་སྣང་ཤར། །ངག་གིས་སྣང་བས་བརྗོད་པའི་ཚིག །ཕྱི་ནང་ཐམས་ཅད་དེ་ལས་བསྐྱེད། །དེ་དང་དེའི་སྣང་བ་ཀུན། །རྩ་བ་སེམས་ཉིད་གཅིག་ལ་ཐུག །སེམས་ལ་དངོས་པོ་མ་མཆིས་པས། །ལུས་ངག་ཡིད་གསུམ་རང་བཞིན་སྟོང་། །སེམས་སྟོང་ཙམ་ན་ལུས་ཀྱང་སྟོང་། །སྟོང་པ་བྱང་ན་མ་ཡིན་པས། །སེམས་དེ་ལུས་ངག་ཡིད་དུ་སྣང་། །སྣང་བའི་དེར་འཛིན་ཞི་བ་ལ། །སྟོང་པ་ཞེས་སུ་བརྗོད་པ་མིན། །སེམས་ཀྱི་རང་བཞིན་འོད་གསལ་བ། །སྣང་བར་མིང་དུ་བརྟགས་པ་ལ། །སངས་རྒྱས་རྣམས་ཀྱིས་མཁྱེན་པ་འབྱུང་། །འཁོར་བ་པའི་ཉོན་མོངས་ཏེ། །རང་བཞིན་ཤེས་ན་ཡེ་ཤེས་དངོས། །མ་རིག་པ་ལ་སེམས་སུ་གཟུང་། །རིག་པའི་དུས་ན་ཆོས་ཉིད་དོན། །སྐྱེ་འགག་མེད་པའི་ཆོས་སྐུ་ལ། །སྟོང་པ་ཉིད་ནི་བླ་དགས་སོ། །མ་དག་སེམས་ཉིད་འཁོར་བ་ལ། །དག་པའི་སེམས་ཉིད་མྱ་ངན་འདས། 
།གཉིས་སུ་མེད་པའི་གནས་ལུགས་ལ། །སྣང་དང་སྟོང་པ་ལ་སོགས་པའི། །མང་དུ་བཤད་ཀྱང་སྤྲོས་པ་ཙམ། །ཡང་དག་དོན་ལག་གཅིག་ལས་མེད། །གཅིག་པོ་དེ་ཡང་སྤྲོས་དང་བྲལ། །དེ་བཞིན་དེ་ཉིད་མ་རྟོགས་པ། །གཞན་གྱིས་བཅོས་རྒྱུ་ཅི་ཡང་མེད། །འོད་གསལ་ལྷུན་གྲུབ་འགྱུར་མེད་ཡིན། །དཔེར་ན་ཉི་མའི་དཀྱིལ་འཁོར་ལ། །སྤྲིན་གྱིས་ཆོད་དང་མ་ཆོད་པའི། །གསལ་དང་མི་གསལ་འབྱུང་བ་བཞིན། །མ་རྟོགས་ས་པའི་ཁྱད་ཙམ་ལས། །དོན་ལ་གསལ་འགྲིབ་རྒྱུན་ཆད་མེད། །རིག་པ་རང་གསལ་རྡོ་རྗེ་འཆང་། །སྲ་ཞིང་སྙིང་པོ་ཁོང་སྟོང་མེད། །ཀུན་ལ་ཁྱབ་པས་མཐའ་དང་བྲལ། །དབུ་མ་ལ་ཡང་མི་གནས་སོ། །ཐམས་ཅད་མཁྱེན་པའི་རིག་པ་ཡིན། །འདུས་མ་བྱས་ལ་ཆོས་སྐུར་བརྟགས། །མཁྱེན་པའི་བརྩེ་བས་གཟུགས་སྐུ་བྱུང་། །བསམ་གྱིས་མི་ཁྱབ་བརྗོད་ལས་འདས། །གནས་ལུགས་ངང་དུ་རང་སར་ཞོག །ཐེག་པ་ཆེན་པོའི་མངོན་པར་རྟོག་པ་བྱང་ཆུབ་ལམ་གྱི་རྒྱུད་ཆེན་ནམ་མཁའ་དང་མཉམ་པ་ལས་བདེན་པ་གཉིས་མེད་སྣང་སྟོང་ཟུང་འཇུག་ཏུ་བསྟན་པའི་ལེའུ་སྟེ་བཅུ་གསུམ་པའོ།། །།རྒྱུ་ནི་སོ་སོའི་སྐྱེ་བོ་ནས། །འབྲས་བུ་སངས་རྒྱས་ས་ལ་ནི། །བགྲོད་པར་བྱེད་པའི་བྱང་ཆུབ་ལམ། །ངོ་བོ་ཏིང་འཛིན་ཡེ་ཤེས་ཡིན། ཁྱད་པར་ཅན་གྱི་ཡོན་ཏན་རྣམས། །རྒྱུད་ལ་ཐོབ་པའི་རྟེན་བྱེད་པ། །ས་ཞེས་གོང་ནས་གོང་དུ་ནི། །བགྲོད་པའི་སྤྱིར་ན་ལམ་ཡིན་ནོ། 
།ལམ་མཆོག་འདི་ལས་༄༅། །སུ་ཞུགས་པ། །དང་པོའི་ལས་ཅན་སྐྱེ་བོ་རྣམས། །དཀོན་མཆོག་གསུམ་གྱི་རང་བཞིན་ལ། །གུས་པས་བརྟེན་ཅིང་ཚོགས་གཉིས་བསགས། །དཀའ་ཐུབ་ཆོས་ལ་རྟེན་ཅིང་སྤྱད། །འཁོར་བའི་རང་བཞིན་སྡུག་བསྔལ་གྱིས། །ལུས་ནི་མི་གཙང་ཕུང་པོ་ལ། །མི་རྟག་དྲན་པ་ཉེ་བར་བཞག །ཚོར་བ་ཕྱི་ནང་བདེ་སྡུག་རྣམས། །མི་རྟག་བཏང་སྙོམས་སྟོང་པར་བསྒོམ། །གཟུང་བའི་ཡུལ་དང་འཛིན་པའི་སེམས། །གཉིས་ཀ་གཅིག་རྐྱེན་གཅིག་ལ་སྐྱེས། །སེམས་དེ་རང་བཞིན་མེད་པར་བསྒོམ། །ཆོས་རྣམས་སྔར་ཡང་མ་སྐྱེས་ཤིང་། །ཕྱིས་ཀྱང་སྐྱེ་བར་མི་འགྱུར་བའོ། །སྐྱེ་མེད་སྟོང་པར་ཤེས་པར་བྱ། །ཡང་དག་སྤོང་བ་བཞི་པོ་ནི། །སྡིག་པ་སྔར་སྐྱེས་ལས་སྤོང་ཞིང་། །ཕྱིས་ནི་སྡིག་པ་བསྐྱེད་མི་བྱ། །དགེ་བ་སྔར་སྐྱེས་སྤེལ་བྱ་ཞིང་། །མ་སྐྱེས་དགེ་བ་བསྐྱེད་པར་བྱ། །མོས་འདུན་བརྩོལ་བའི་བརྩོན་འགྲུས་ཀྱིས། །མི་དགེ་ཆོས་ཀྱིས་དབེན་པས་ན། །མཉམ་གཞག་འདོད་ཆགས་བྲལ་བས་ན། །དགའ་བདེ་ཏིང་འཛིན་ལ་གནས་པ། །འདུན་པའི་རྫུ་འཕྲུལ་རྐང་པས་ཏེ། །དེ་ལ་རབ་ཏུ་སྤྲོས་བྱེད་པ། །དང་བའི་རྫུ་འཕྲུལ་རྐང་པ་ཡིན། །དེ་ལ་རྟོག་ཅིང་སྤྱོད་བྱེད་པ། །སྒོད་པའི་རྫུ་འཕྲུལ་རྐང་པ་ལ། །དེའི་དོན་རྣམས་ཡིད་ལ་སེམས། །སེམས་ཀྱི་རྫུ་འཕྲུལ་རྐང་པས་ཏེ། །འགྲོ་འོང་མེད་པའི་རྒྱུན་དེ་ལ། །སེམས་ནི་རྩེ་གཅིག་གནས་པ་ཡིས། །བསམ་གཏན་བཞིའི་འདུ་ཤེས་ལ། 
།རབ་རྙུ་སྦྱངས་པའི་རྫུ་འཕྲུལ་དང་། །མངོན་ཤེས་ཕྲ་མོ་ཐོབ་པར་འགྱུར། །ལས་ཀྱིས་མངོན་ཤེས་རིགས་དྲུག་གིས། །སེམས་ཅན་རྣམ་པ་ཕྲ་མོ་ཡོད། །ལྷའི་མིག་ལ་སོགས་པ་ལྔ། །ཆ་མཐུན་ཙམ་རེ་མཉམ་བཞག་དུས། །འཕགས་པ་དགྲ་བཅོམ་རྣམས་ལ་འཆར། །རྒྱུན་ཆད་མེད་པར་སངས་རྒྱས་ལའོ། །ཚོགས་ལམ་བཞི་གསུམ་བཅུ་གཉིས་སོ། །ཐ་མ་འབྲིང་མཆོག་ཆེན་པོ་ལ། །རིམ་པ་བཞིན་དུ་འདུ་འཛི་སྤངས། །དབེན་པའི་སྟོབས་ལས་སྐྱེ་བ་ཡིན། །མོས་སྤྱོད་ཚོགས་གཉིས་བསགས་པ་དེ། །ཆོས་ཉིད་དོན་ལ་སྦྱོར་བའི་ལམ། །ངེས་འབྱེད་ཡན་ལག་རྣམ་བཞི་སྟེ། །དྲོད་ནི་མེའི་སྔ་ལྟས་བཞིན། །ཆོས་ཉིད་རྟོགས་པའི་སྔ་ལྟས་སུ། །བཟུང་ཡུལ་རང་བཞིན་མེད་པ་ཡི། །སྒ་མ་རྨི་ལམ་ལྷ་བུར་རྟོགས། །དེ་ཉིད་རང་བཞིན་མེད་པ་ཡི། །ཆོས་ཀུན་དགག་སྒྲུབ་བླངས་དོར་བྲལ། ཡོནཏན་འཕེལ་བ་རྩེ་མོ་སྟེ། །འདི་དུས་དབང་པོས་གང་སྣང་བ། །སྐྱེ་བ་མེད་པར་མངོན་དུ་ཤེས། །དེ་ལ་གཞན་་གྱིས་མི་ཕྱེད་པའི། །་བསྟན་པའི་ངེས་ཤེས་ཆེན་པོ་སྐྱེ། །དེ་ནི་དད་པའི་དབང་པོ་ཡིན། །དེ་ལ་རབ་ཏུ་སྤྲོ་སེམས་ཀྱིས། །སྲོག་གི་ཕྱིར་ཡང་མ་ཆགས་པར། །དཀའ་བ་སྣ་ཚོགས་སྤྱོད་པའི་མཐུས། །བརྩོན་འགྲུས་དབང་པོ་དུབ་པར་མེད། །སྤྱོད་ལམ་རྣམ་བཞི་དྲན་ཤེས་ཀྱིས། །ཚུལ་མ་ཡིན་པ་ཀུན་སྤངས་ཤིང་། །སེམས་ལ་ལྟ་བ་དྲན་པའི་དབང་། །གང་ལ་དམིགས་པའི་ཆོས་དེ་ལ། 
།ལུས་སེམས་རྩེ་གཅིག་གནས་བྱེད་༄༅། །པ། །དག་བྱེད་ཏིང་འཛིན་དབང་པོ་ཡིན། །རྩེ་གཅིག་སྤྱོད་པའི་ཆོས་དེ་ལ། །སོ་སོར་རྟོགས་པའི་ཤེས་རབ་ཀྱིས། །བརྟགས་པས་གཞི་རྩ་མེད་མཐོང་བ། ཁྲེས་རབ་དབང་པོ་ཐོབ་པ་སྟེ། །ཆོས་རྣམས་སྐྱེ་འགག་མེད་པ་ཡི། །མཚན་མ་བྲལ་བའི་དོན་ལ་ནི། །བློ་ལ་མི་སྐྲག་མི་སྡང་བར། །མོས་པ་ཐོབ་པ་བཟོད་པ་ཡིན། །འདི་ནས་ངན་སོང་མི་ལྟུང་ཞིང་། །དགེ་བའི་རྩ་བ་རྒྱུན་མི་འཆད། །ཉི་མ་འཆར་བའི་སྔ་ལྟས་སུ། །ནམ་མཁའ་མཐའ་ནས་སངས་པ་བཞིན། །རྣམ་པར་རྟོག་མེད་ཏིང་འཛིན་ལ། །ཆོས་རྣམས་ཐམས་ཅད་གཅིག་ཏུ་འགྱུར། །རྣམ་རྟོག་མ་ལུས་ཐམས་ཅད་འགགས། །རྟོགས་པ་མེད་པའི་ཏིང་འཛིན་དེ། །འཇིག་རྟེན་ཆོས་ལས་མཆོག་གྱུར་པས། །དེ་ཉིད་དོན་ལ་རྟགས་སྤྱད་ན། །འཇིག་རྟེན་འཇིག་རྟེན་འདས་པའི་ཆོས། །སྐད་ཅིག་གིས་ནི་བྱེ་བྲག་ཕྱེད། །མཐོང་ལམ་དོན་ལ་དེས་སྦྱོར་བས། །སྦྱོར་ལམ་དོན་ཞེས་ཐེག་ཆེན་དང་། །ཉན་རང་གཉིས་དང་ཐུན་མོང་སྟེ། །ཉན་ཐོས་ས་བརྒྱད་རང་རྒྱལ་དགུ། །འགའ་ཞིག་ཐེག་ཆེན་ཆ་མཐུན་ཡང་། །འདི་ཉིད་ལ་ནི་ཐོབ་པ་སྟེ། །ཞི་གནས་དང་ནི་ལྷག་མཐོང་ཡང་། །འདི་ནས་གཅིག་ཏུ་འདྲེས་པར་འགྱུར། །ཉན་རང་བྱང་སེམས་དེ་བཞིན་གཤེགས། །ཏིང་འཛིན་ཐམས་ཅད་འདི་གཉིས་འདུས། །ཞི་ལྷག་གཉིས་པོ་ཀུན་གྱི་དོན། །ལས་རྣམས་བགྲོད་པའི་སྲོག་ཤིང་ཡིན། 
།ཕུང་པོ་ཁམས་དང་སྐྱེ་མཆེད་སོགས། །གཟུང་དང་འཛིན་པའི་ཆོས་རྣམས་ཀུན། །མ་ལུས་ཆོས་ཉིད་སྤྲོས་དང་བྲལ། །དེ་བཞིན་ཉིད་ཀྱི་དོན་ལ་ནི། །རང་གིས་རིག་པས་མངོན་སུམ་དུ། །མཐོང་ཕྱིར་མཐོང་བའི་ལམ་ཞེས་བྱ། །མཉམ་བཞག་ཆོས་ཉིད་དོན་ལས་སུ། །རྗེས་ཐོབ་སྒ་མ་ལྟ་བུ་ཡི། །འཁོར་བའི་ཆོས་ལ་མི་སྐག་ཅིང་། །རང་རིག་ཆོས་ཉིད་དོན་མཐོང་བས། །དགའ་བ་སྐྱེ་ཕྱིར་དང་པོའི་ས། །དོན་ལ་ཉོན་མོངས་མ་གོས་པས། །གཉིས་པ་དྲི་མ་མེད་པའི་ས། །ཆོས་རྣམས་རང་ཤར་ཡོརྡོ་ཏན་་གྱིས། ཁྲེས་རབ་རྒྱས་པ་འོད་བྱེདེ་རྨེ། །ཕྱོགས་མེད་རྨོན་ཏན ཆེར་རྒྱས་པས། །ས་ནི་བཞི་པ་འོད་འཕྲོས་པ། །ཐོག་མེད་དུ་ནས་བག་ཆགས་རྣམས། །སྦྱང་ཀ་སྦྱོང་བས་ས་ལྔ་པ། །ཆོས་རྣམས་ཐམས་ཅད་རང་གི་སེམས། །མངོན་དུ་གྱུར་པ་དྲུག་པ་སྟེ། །འཁོར་བའི་བག་ཆགས་སྤངས་པས་སུ། །བདུན་པ་རིང་དུ་སོང་བའོ། །འདི་རྣམས་འཁོར་བའི་ཉོན་མོངས་ཀྱི། །ཆ་ནི་ཕྲ་མེད་མ་དག་ས། །འཁོར་བའི་སྐྱོན་གྱིས་མ་གོས་ཤིང་། །སེམས་ཅན་དོན་ཀུན་བསྒྲུབ་པའི་ཕྱིར། །བྱང་ཆུབ་སེམས་དཔའ་ཞེས་བྱའོ། །གོང་ནས་གོང་དུ་བསྐྱེད་པ་ཡིས། །སྤྱོད་པ་ལ་ཞུགས་སེམས་དཔའ་ཡིན། །ཆོས་ཉིད་དོན་མཐོང་སྐྱེས་མཆོག་གིས། །ཟག་བཅས་ཟག་མེད་ལ་སོགས་པ། །མཉམ་པ་ཉིད་ཤེས་བསྒོམ་པའི་ལམ། ཁྲེས་བཞིན་བག་ཆགས་སྦྱངས་པ་ཡིས། །དང་པོ་ནས་ནི་བཅུ་པའི་བར། 
།ནམ་ཟླ་དྲོས་པའི་ཆབ་རོམ་༄༅། །བཞིན། །ཉོན་མོངས་རིམས་ཀྱིས་ཇེ་ཕྲ་སོང་། །བསྒོམ་ལམ་རྣམ་པར་མི་རྟོག་པའི། །ཆོས་ཉིད་རང་སར་བཞག་པ་ཡིས། །མཉམ་རྗེས་གཉིས་མེད་གཅིག་ཏུ་འགྱུར། །བག་ཆགས་གཉིས་སྣང་དབྱིངས་སུ་ཡལ། །ཕྱིར་མི་ལྡོག་པའི་སེམས་དཔའ་སྟེ། །ཆོས་ཉིད་དོན་ལ་སྐད་ཅིག་ཀྱང། །རྐྱེན་གྱིས་མི་གཡོ་ས་བརྒྱད་པ། ཁྲེས་བྱ་ཀུན་ལ་མ་རྨོངས་པས། །དགུ་པ་ལེགས་པའི་བློ་གྲོས་ས། །ཟླ་བ་ཡར་གྱི་ངོ་བཞིན་དུ། །སངས་རྒྱས་ཀུན་གྱི་ཡོན་ཏན་རྣམས། །རྒྱུད་ལ་སྤྲིན་བཞིན་འཁྲིགས་པ་ཡིས། །ས་བཅུ་ཆོས་ཀྱི་སྤྲིན་ཞེས་པ། །སངས་རྒྱས་རྣམས་ཀྱི་དབང་ཐོབ་སྟེ། །སྐྱེ་བ་གཅིག་གིས་ཐོགས་པ་ཡི། །བྱང་ཆུབ་སེམས་ཞེས་མིང་དུ་བཏགས། །ས་བཅུའི་ཡོན་ཏན་མཐར་ཕྱིན་ལམ། །མི་མཐུན་ཕྱོགས་ཀུན་རྣམ་པར་དག །དག་པའི་ཡེ་ཤེས་དབང་བཅུའི་དོན། །ཐུབ་དབང་སྟོབས་བཅུ་སངས་རྒྱས་ས། །མཁྱེན་པའི་ཐུགས་རྗེའི་འོད་ཟེར་གྱིས། །ཀུན་གྱི་དོན་བྱེད་བཅུ་གཅིག་པ། །ཀུན་ཏུ་འོད་ཀྱི་ས་ཆེན་པོ། །རྡོ་རྗེ་དབྱིངས་ཀྱི་དཀྱིལ་འཁོར་དུ། །གཟུགས་སྐུ་འཁོར་བའི་སྐྱོན་གྱིས་སུ། །མ་གོས་བཅུ་གཉིས་པདྨ་ཅན། །ཆོས་སྐུ་མྱ་ངན་འདས་པའི་སྐྱོན། །ཞི་བས་མ་གོས་ཚོགས་ཆེན་པོ། །གཉིས་མེད་ཐམས་ཅད་མཁྱེན་པ་ལ། །སྡུག་བསྔལ་སྒྲིབ་པ་ཀུན་མེད་པས། །བཅུ་བཞི་བདེ་བ་ཆེན་པོའི་ས། །ཡང་དག་དོན་ལ་འགྱུར་མེད་པས། 
།རྡོ་རྗེ་འཛིན་པ་སངས་རྒྱས་པའོ། །ལམ་གྱི་ཆོས་རྣམས་ཐམས་ཅད་ཀུན། །བླང་བྱའི་དོན་ནི་ཏིང་ངེ་འཛིན། །ཞི་གནས་སེམས་ནི་རྩེ་གཅིག་པ། །ལྷག་མཐོང་སོ་སོར་རྟོག་པ་ཡིས། ཁེས་རབ་ཆོས་ཀུན་རྟོགས་པ་ལ། །ཉན་རང་རྣམ་རྟོག་མགོ་ནོན་ཙམ། །མི་རྟོག་རྩེ་གཅིག་ཞི་གནས་ལ། །མི་རྟག་སྟོང་པ་བདག་མེད་དུ། །སོ་སོར་རྟོག་ཤེས་ལྷག་མཐོང་ཡིན། །བྱང་ཆུབ་སེམས་དཔའི་ཆོས་རྣམས་ཀུན། །རྣམ་པར་མི་རྟོག་ཞི་གནས་ལ། །རྟོག་ཚོགས་གནས་ལུགས་གཅིག་ཏུ་ནི། ཁྲེས་པ་ལྷག་མཐོང་ཡེ་ཤེས་ཏེ། །རྣམ་པར་རྟོག་དང་མི་རྟོག་པ། །མཉམ་རྗེས་མེད་པ་ཞི་གནས་ལ། །མ་འགག་གསལ་བ་ལྷག་མཐོང་ནི། །མཐར་ཕྱིན་ལམ་གྱི་ཏིང་འཛིན་ཡིན། །ཏིང་ངེ་འཛིན་ནི་གཅིག་ཉིད་ལ། །ཤེས་རབ་སྟོབས་ཀྱི་ཁྱད་པར་གྱིས། །བུ་ག་ཁང་པ་ཕྱི་རོལ་གྱི། །ནམ་མཁའ་མཐོང་དང་མཚུངས་པ་སྟེ། །དེ་ཉིད་གྲོལ་ན་གཉིས་སུ་མེད། །མཉམ་པ་ཉིད་ལ་འཁོར་འདས་མེད། །མ་རྟོགས་དུས་ན་ཀུན་གཞི་ཞེས། །རྟོགས་པའི་དུས་ན་ཆོས་ཀྱི་སྐུ། །ཐོབ་པར་བྱེད་པའི་དོན་ལ་ནི། །རྡོ་རྗེ་ལྟ་བུའི་ཏིང་ངེ་འཛིན། །མིང་དུ་བརྟགས་པའི་ཆོས་སུ་ཟད། །དང་པོའི་ལས་ཅན་ཚོགས་ལམ་ནས། །མཐོང་ལམ་བར་ནི་ཆོས་ཉིད་ཀྱི། །དོན་མ་རྟོགས་པས་མོས་སྤྱོད་པ། །མཐོང་ལམ་ནས་ནི་བདུན་པའི་བར། །ཆོས་ཉིད་དོན་ལ་སྤྱོད་པའི་ས། །སྤྱོད་པ་ལ་ནི་ཞུགས་པའི་ས། །བརྒྱད་པ་ནས་ནི་ཉོན་མོངས་དག 
།འཁོར་བར་མི་ལྡོག་པ་༄༅། །ཡིས། །བཅུ་པ་སྤངས་ཐོབ་ཡོན་ཏན་ཀུན། །མཐར་ཕྱིན་མི་སློབ་སངས་རྒྱས་ས། །ཏིང་ངེ་འཛིན་གྱི་རང་སྣང་ལ། །དུས་ཀྱི་སྐབས་དང་སྦྱར་བ་ཡིན། །ཚོགས་སྦྱོར་གཉིས་པའི་ལམ་ཙམ་ལས། །སའི་ཡོན་ཏན་མི་རྫོགས་ཏེ། །མཐོང་ལམ་ཐོབ་ནས་ས་བཅུ་བར། །ཕ་རོལ་ཕྱིན་བཅུ་རྫོགས་པར་བྱེད། །དང་པོ་སྤྱིན་པ་གཙོ་བས་ཏེ། །ཆོས་ལ་དམིགས་པའི་སྙིང་རྗེ་ཡིས། །དགེ་བས་བསྡུ་ཕྱིར་བརྩོན་པར་བྱེད། །གཉིས་པ་ཚུལ་ཁྲིམས་མི་མཐུན་པའི། །མི་དགེ་སྤང་ཞིང་དགེ་བ་ལ། །སྟོབས་ཆེན་ཚུལ་བཞིན་སྤྱད་པར་བྱ། །གསུམ་པ་བཟོད་པ་ཆོས་ཀྱི་ཕྱིར། །དོན་གཉེར་སངས་རྒྱས་རིམ་འགྲོ་བྱེད། །བརྩོན་འགྲུས་ཟག་བཅས་ཟག་མེད་ཀྱི། །གནས་འགྱུར་ཤེས་པས་བླང་དོར་བྱེད། །བསམ་གཏན་རིག་པའི་གནས་རྣམས་ལ། །སྒྲིབ་སྦྱངས་ལོག་འདྲེན་ཚར་ཡང་བཅད། །ཤེས་རབ་ཆོས་ཀུན་ཐམས་ཅད་ཀྱིས། །དོན་རྣམས་ཁོང་དུ་ཆུད་པར་བྱེད། །ཐབས་ཀྱིས་སྐུ་དང་ཞིང་ཁམས་ལ། །ཀུན་རྫོབ་དོན་དམ་འཇུག་པར་བྱེད། །སྟོབས་ཀྱིས་ཕུན་སུམ་ཚོགས་པ་ཡིས། །ཡོན་ཏན་ཀུན་ལ་གོ་བར་བྱེད། །སྨོན་ལམ་སེམས་ཅན་ཡིད་རྣམས་ཀུན། །གང་ལྟར་བདུན་པ་དེ་བཞིན་ཐོབ། །ས་བཅུ་ཡེ་ཤེས་ཆེན་པོ་ཡིས། །དབང་བསྐུར་ཐམས་ཅད་མཁྱེན་པ་མྲ །ཡོན་ཏན་ཐམས་ཅད་རྫོགས་པར་འགྱུར། །ཚོགས་སྦྱོར་ལམ་གྱི་དུས་འདི་སྲ །སྤང་བྱ་ཉོན་མོངས་གཉེན་པོ་སྤོང་། 
།ས་ཐོབ་ནས་ནི་ཉོན་མོངས་དང་། །ཉེ་བའི་ཉོན་མོངས་ཉི་ཤུ་སོགས། །རྩ་བ་བསྲུང་ནས་འབྱིན་པར་བྱེད། །བརྒྱད་པ་ནས་སུ་ཉོན་མོངས་དག །ཆོས་ཀྱི་བདག་འཛིན་ཤེས་བྱ་ཡི། །འཛིན་པ་འཕྲ་མོའི་ཞེན་པ་དེ། །ས་བཅུ་པ་ལ་མ་ལུས་དག །སྤྲིན་བྲལ་ཉི་མའི་དཀྱིལ་འཁོར་བཞིན། །སྒྲིབ་པ་མདུད་ལ་ངེས་པར་གྲོལ། །ས་ཐོབ་གྱུར་མ་ཐག་དེ་མྲ །ཉོན་མོངས་དུག་དང་མཚོན་མི་ཚུགས། །སྲིད་པའི་ཆུ་དང་མེས་མི་ཚིག །བག་ཚ་ངན་འགྲོའི་འཇིགས་པ་བྲལ། །སྐད་ཅིག་འདུན་པ་བཏང་བ་ཙམ། །ཏིང་འཛིན་བརྒྱ་ལ་སྙོམས་འཇུག་དང་། །སངས་རྒྱས་བརྒྱ་མཐོང་བྱིན་བརླབས་ཐོབ། །འཇིག་རྟེན་ཞིང་ཁམས་བརྒྱ་གཡོ་དང་། །སངས་རྒྱས་ཞིང་ཁམས་བརྒྱར་འགྲོ་དང་། །སེམས་ཅན་བརྒྱ་ལ་ཚོས་སྟོན་དང་། །འཇིག་རྟེན་ཁམས་བརྒྱ་སྣང་བྱེད་དང་། །བསྐལ་པ་བརྒྱ་གནས་སྐྱེ་བ་དྲན། །ཕྱི་མའི་བསྐལ་བརྒྱར་འཇུག་པ་དང་། །ལུང་བརྒྱ་ཡོངས་སུ་སྟོན་བྱེད་དང་། །ཆོས་ཀྱི་སྒོ་མོ་བརྒྱ་འབྱེད་དང་། །སྤྲུལ་པ་བརྒྱ་ཕྲག་སྟོན་པའོ། །ཡོན་ཏན་བརྒྱ་ཕྲག་བཅུ་གཉིས་པོ། །བྱང་ཆུབ་སེམས་ཀྱི་འདོད་འདུན་ལ། །ཏིང་ངེ་འཛིན་གྱིས་བྱས་པ་ཡིན། །རྩོལ་བ་མེད་པའི་བརྩོན་འགྲུས་ཀྱིས། །དེ་འདྲའི་རྣམ་སྤྲུལ་བསམ་ལས་འདས། །རིག་པ་སེམས་ཀྱི་ཆོ་འཕྲུལ་ཡིན། །དེ་བཞིན་ས་བཅུའི་བར་དུ་ནི། །ཏིང་འཛིན་ཡོན་ཏན་གོང་ནས་གོང་། །སྟོབས་ཆེར་གྱུར་པའི་གཉིས་པ་ལ། 
།སྟོང་ཕྲག་བཅུ་གཉིས་གསུམ་པ་༄༅། །ལ། །ཁྲི་ཕྲག་འབུམ་དང་བྱེ་བ་དང་། །ས་ཡ་ཕྲག་བཅུ་ཕྲག་བརྒྱ་དང་། །སྟོང་ཕྲག་ཁྲི་ཕྲག་འབུམ་ལ་སོགས། །བཅུ་གཅིག་གྲངས་མེད་བརྗོད་ལས་འདས། །སྔོན་གྱི་སྨོན་ལམ་མཐུ་ཡིས་སུ། །སེམས་དཔའ་དེ་དག་རེ་རེ་ལ། །ལུས་དང་རྫུ་འཕྲུལ་སྟོབས་དང་ནི། །འོད་དང་མངོན་ཤེས་སྦྱངས་ལ་སོགས། །བསྐལ་པར་བརྗོད་ཀྱང་བསྒྲངས་མི་ནུས། །ལྷག་བསམ་རྣམ་པར་དག་པ་ནི། །དེ་དག་ཐམས་ཅད་ཤུགས་ལ་འབྱུང་། །ཚོགས་ལམ་ཡོན་ཏན་མཐར་ཕྱིན་པས། །མཉམ་པར་གཞག་པའི་དུས་ཉིད་དུ། །བདེ་གསལ་མི་རྟོག་ཏིང་འཛིན་ལ། །གཡོ་བ་མེད་ཅིང་དངས་པ་ནི། །གསལ་བ་མེ་ལོང་ལྟ་བུར་འགྱུར། །གནས་ལུགས་དོན་ནི་མ་མཐོང་བས། །ད་རུང་བཅོས་མའི་ཏིང་འཛིན་ཏེ། །མ་ཡེངས་གནས་པའི་ཡོན་ཏན་དུ། །སྦྱན་མངའ་ཆགས་པ་མེད་པ་ཡི། །ཡང་དག་དོན་མཐུན་མངོན་ཤེས་ལྔ། །གནས་སྐབས་ལམ་དང་མཐར་ཐུག་ཏུ། །དཔག་ཚད་གཅིག་ནས་སྟོང་གསུམ་བར། །ཞིང་ཁམས་མཐོང་བ་ཤ་ཡི་སྤྱན། །མཉམ་བཞག་དང་ནི་རྨི་ལམ་དུ། །ཞིང་ཁམས་མཐོང་དང་ལུང་སྟོན་དང་། །རྣམ་པ་སྣ་ཚོགས་རྟགས་རྣམས་འབྱུང་། །བྱུང་ཡང་མི་རྟག་འགྱུར་བ་ཡིན། །སྦྱོར་ལམ་དུས་སུ་ཏིང་འཛིན་གྱིས། །སྒོ་ནི་བརྒྱ་སྟོང་དུ་མ་མཐོང་། །སྣང་བ་རྨི་ལམ་སྒྱུ་མར་རྟོགས། །ཟག་བཅས་ཟག་མེད་ལ་སོགས་པའི། །ཆ་མཐུན་མངོན་ཤེས་འཕྲ་མོ་དང་། 
།ཕྱོགས་བཅུའི་འཇིག་རྟེན་ཇི་སྙེད་པའི། །འཆི་འཕོ་ཤེས་པ་ལྷའི་སྤྱན། །ཉན་ཐོས་རང་རྒྱལ་ཏིང་འཛིན་ལ། །གོམས་པས་དེའི་ཡོན་ཏན་ཐོབ། །ཆོས་རྣམས་ཀུན་གྱི་དོན་མཐོང་བས། །ཤེས་རབ་སྤྱན་ཏེ་མཐོང་ལམ་ཡིན། །ས་བཅུའི་ཡོན་ཏན་མཐར་ཕྱིན་པ། །གང་ཟག་འཕགས་པའི་ཏིང་འཛིན་ལ། །སྤངས་ཐོབ་ཤེས་པ་ཆོས་ཉིད་སྤྱན། །བསྒོམ་ལམ་དུས་ན་ཐོབ་པ་ཡིན། །ཉོན་མོངས་སྤངས་པས་ཟག་པ་མེད། །ཏིང་ངེ་འཛིན་ལ་རང་དབང་བསྒྱུར། ་ས་བྱའི་སྒྲིབ་བྱང་གཟུང་འཛིན་དག །རང་རིག་དོན་ལ་གསལ་འགྲིབ་མེད། །སྤངས་ཐོབ་ཡོན་ཏན་ཕུན་སུམ་ཚོགས། །རྩལ་སྦྱོང་རྒྱུ་མཐུན་རྒྱལ་རིགས་ཐོབ། །ཐམས་ཅད་མཁྱེན་པ་སངས་རྒྱས་སྤྱན། །མཐར་ཕྱིན་ལམ་ལ་རྫོགས་ནས་ཐོབ། །ཤེས་བཅུ་རྣམ་དག་འབྲས་བུ་དོན། ཁམས་གསུམ་ཉོན་མོངས་སྤངས་པ་ཡི། །རང་དང་སྤྱི་ཡི་མཚན་ཉིད་ཀྱིས། །ཆོས་ཉིད་དོན་ཤེས་ཆོས་ཤེས་ལ། །ཉོན་མོངས་མ་སྤངས་རང་གྲོལ་དུ། །རྗེས་སུ་ཤེས་པ་མཐོང་བའི་ལམ། །ཕ་རོལ་གཞན་གྱིས་སེམས་ཤེས་པ། །སྒྲིབ་པ་མེད་པའི་ཡེ་ཤེས་ཐུགས། །སེམས་ཅན་བསམ་པ་ཤེས་པ་ཡིན། །ཀུན་རྫོབ་ཤེས་པ་རྗེས་ཐོབ་ཀྱིས། །ཟག་བཅས་ཤེས་པའི་རྟོག་པ་རྣམས། །ཟག་མེད་མཉམ་ཉིད་ཤེས་པའོ། །སྡུག་བསྔལ་ཤེས་པར་འཁོར་བ་ཡི། །སྡུག་བསྔལ་རྒྱུ་མཚན་ཤེས་པའོ། །ཀུན་འབྱུང་ཤེས་པས་ལས་དང་ནི། །ཉོན་མོངས་རང་བཞིན་ཤེས་པའོ། 
།འགོག་པ་ཤེས་པས་མི་༄༅། །སྐྱེ་བའི། །ཆོས་ལ་གང་ཡང་སྤངས་སུ་མེད། །མི་མཐུན་ཕྱོགས་དང་སྡུག་བསྔལ་བྲལ། །ལམ་ཤེས་ལམ་ལྔའི་མཚན་ཉིད་རྣམས། །བྱེ་བྲག་ཤེས་པ་བསྒོམས་པའི་ལམ། །ཟད་པ་ཤེས་པ་བག་ཉལ་གྱི། །སྒྲིབ་པ་ཟད་པར་ཤེས་པའོ། །མི་སྐྱོ་ཤེས་པ་ལྷུན་གྲུབ་ཀྱི། །དོན་ལ་འགྱུར་མེད་ཤེས་པའོ། །དེ་རྣམས་མཐར་ཕྱིན་ལམ་ཡིན་ཏེ། །ལམ་གྱི་ཡེ་ཤེས་འབྲས་བུས་བསྟན། །དོན་གྱི་ཡེ་ཤེས་ཐམས་ཅད་མཁྱེན། །འབྲས་བུ་སྐུ་ལྔ་ཡེ་ཤེས་ལྔ། །གསུམ་མམ་ཅིག་དང་གཅིག་ཏུ་ནི། །ལྷུན་གྲུབ་ས་ལ་རྫོགས་པར་འགྱུར། །ཐེག་པ་ཆེན་པོའི་མངོན་པར་རྟོག་པ་བྱང་ཆུབ་ལམ་གྱི་རྒྱུད་ཆེན་ནམ་མཁའ་དང་མཉམ་པ་ལས། །བྱང་ཆུབ་སེམས་དཔའི་ལམ་བསྟན་པའི་ལེའུ་སྟེ་བཅུ་བཞི་པའོ།། །།ཆོས་ཉིད་བདག་མེད་རང་རིག་པ། །ཕྱོགས་སུ་མ་ལྷུང་ཀུན་ཁྱབ་པ། །བདག་ཏུ་འཛིན་པའི་རྟག་པ་དེ། །སེམས་ནི་ཡིན་ནམ་མ་ཡིན་ཞེས། །ཡིན་ན་རྟག་པ་མ་ཡིན་ཏེ། །སེམས་ནི་མ་དམིགས་པ་ཡི་ཕྱིར། །དམིགས་པ་མེད་ཀྱང་བརྟགས་ནས་ནི། །རྟག་པར་གྲུབ་པའི་དམ་བཅས་ཉམས། །གལ་ཏེ་བདག་སྟེ་དབང་ཕྱུག་གིས། །བྱེད་པ་གཞན་དུ་འདོད་པ་ན། །དབང་ཕྱུག་མཆོད་དང་མི་མཆོད་འགྲུབ། །མཆོད་འདོད་གཙང་དང་མི་གཙང་དང་། །གཙང་ལ་འདོད་ན་རང་ཉིད་ནི། །མི་གཙང་རྫས་ཀྱི་ཕུང་པོ་ཡིས། །དབང་ཕྱུག་ཉམས་པའི་སྐྱོན་དུ་འགྱུར། 
།དེ་ཡིས་མ་བསྐྱེད་མཆོད་པ་མེད། །མི་གཙང་མཆོད་ཀྱང་འགྲུབ་བྱེད་ན། །སེམས་ཅན་ཀུན་ལ་དབང་ཕྱུག་འགྲུབ། །ཁྱོད་ཀྱིས་གྲུབ་མཐའི་དགོས་པ་གཏོར། །དབང་ཕྱུག་མི་གཙང་ཕུང་པོར་འགྱུར། །ཅ་ཕྱར་མ་གཙང་མཆད་པའ་དོན། །མཆོད་པ་མེད་ཀྱང་གཞན་བྱེད་ན། །དམྱལ་བར་གནས་པས་དབང་ཕྱུག་གྲུབ། །ཅི་སྟེ་མཆོད་པ་མི་དགོས་ཕྱིར། །དེ་ནི་ཁྱོད་ཀྱི་འདོད་པ་ནི། །དབང་ཕྱུག་འགྲུབ་པ་དོན་མེད་འགྱུར། །དམྱལ་བ་དམྱལ་བར་གནས་གྱུར་པས། །དགོས་ན་སྔ་མའི་དམ་བཅའ་འགལ། །སེམས་ཅན་ཀུན་ལ་བདག་ཡོད་ན། །སེམས་ཅན་སྐྱེ་ཤི་མེད་པར་འགྱུར། །བདག་ནི་རྟག་པ་ཉིད་ཀྱི་ཕྱིར། །སེམས་ཅན་འཆི་ཡང་བདག་རྟག་ན། །བདག་དེ་སེམས་ཅན་མིན་པའི་སྐྱོན། །སེམས་ཅན་སྐྱེ་ཤི་ཡིད་རང་བཞིན། །བདག་ལ་ཤི་མི་མེད་པ་ཡིས། །གཅིག་པ་ཉིད་ཀྱིས་དམ་བཅའ་སོགས། །དེ་ཕྱིར་ཁྱོད་ཀྱིས་བདག་རྟག་པ། །བརྟག་པ་མ་ཡིན་ཉམས་པ་ལ། །གྲུབ་པར་ཁས་ལེན་འཁྲུལ་པའི་བློ། །བདག་མེད་དོན་ལ་འཇུག་པར་རིག །བདག་ལ་མིང་ལ་དོན་ལ་མེད། །མོ་གཤམ་བུའི་མཚན་ཉིད་བཞིན། །མི་རྟག་ཆོས་དེ་བརྡའི་སྟོང་། །གཞི་རྩ་བྲལ་བའི་ཆོས་ཉིད་དེ། །སྟོང་པ་ཉིད་ལ་བདག་མ་གྲུབ། །མགྲུབབཞིནདུ ངབནི། །དཔེར་ན་ ་ཚོགས་སྒ་མ་བཞིན། །རྐྱེན་རྣམས་ཚོགས་པའི་རྟེན་འབྲེལ་གྱིས། །ཀུན་རྫོབ་འཁྲུལ་པའི་སྣང་བ་ཙམ། །ཡང་དག་དོན་ལ་འཁྲུལ་པ་མེད། 
།ཅིར་ཡང་མ་༄༅། །གྲུབ་ཅིར་ཡང་གསལ། །གསལ་སྟོང་ངོ་བོ་ཉིད་ཀྱིས་བདག །བདག་མེད་སེང་གེའི་སྒྲ་དང་ལྡན། །མུ་སྟེགས་རིགས་ངན་འཇོམ་པར་བྱེད། །ཆད་པར་ལྟ་བའི་རྒྱང་འཕེན་པ། ཁུ།་ཡོད་འབྲས་བུ་མེད་པ་དང་། །རྒྱུ་འབྲས་གཉིས་ཀ་མི་འདོད་དང་། །རྒྱུ་ཡོད་འབྲས་བུ་མི་འདོད་ན། །ཁྱོད་ཀྱིས་བྱས་པ་དོན་མེད་འགྱུར། །རྒྱུ་ཡོད་འབྲས་བུ་མེད་པའི་ཕྱིར། །འདོད་ན་ཁྱོད་ཀྱི་སྲོག་འདི་ཉིད། །སྐྱེས་ནས་འཆི་བདག་མེད་དམ་ཅི། །མེད་ན་སྔོན་དུ་མ་ཤི་བས། །ད་ཡང་མི་འཆི་སྡོད་པ་གང་། །ཡོད་ན་སྔར་གྱི་དོན་དང་འགལ། །རྒྱུ་ཡོད་འབྲས་བུ་མ་གྲུབ་ཉམས། །ས་བོན་མྱུ་གུ་འབྲས་བུ་བཞིན། ཁུ།་འབྲས་རྟེན་ཅིང་འབྲེལ་འབྱུང་གི །གནས་ལུགས་དོན་གཅིག་མ་རྟོགས་ན། །སྲིད་པའི་སྐྱེ་སྒོ་སུ་ཡིས་ཁེགས། །ལས་ཀྱི་རྣམ་སྨིན་གང་གིས་བཟློག །ལས་ལ་རྣམ་སྨིན་མེད་གྱུར་ན། །ལུས་ལ་མཚོན་ཕུག་ནད་མི་འབྱུང་། །ལས་ལ་འབྲས་བུ་མེད་ཕྱིར་རོ། །དེ་ཉིད་ལས་སུམི་འདོད་ན། །ན་ཚ་ཉིད་ཀྱང་མ་གྲུབ་སྟེ། །ལུས་ལ་ལས་ནི་མེད་པའི་དོན། །གལ་ཏེ་ནད་ནི་གྲུབ་པ་ན། །འབྲས་བུ་མེད་པའི་དམ་བཅའ་ཉམས། །མཚོན་གྱི་ཟུག་རྔུ་བྱུང་བས་གསལ། །མཚོན་ལ་སྡིག་པ་མེད་པས་ན། །སྡིག་བྱེད་མཁན་པོ་གང་ནས་གྲུབ། །མ་གྲུབ་འདོད་པས་དོན་གྲུབ་ན། །ལུས་ལ་ན་ཚ་མ་མཆིས་སོ། །ཡང་ན་རོ་ཡང་ན་བར་རིགས། །རོ་དང་ཁྱོད་ཀྱང་མཚུངས་པས་སོ། 
།རོའི་ཁས་ལེན་བྲལ་བ་ན། །མཁན་པོ་མ་གྲུབ་ཁྱོད་ཀྱི་སྐྱོན། །རྣམ་སྨིན་མཁན་པོ་སེམས་ལས་བྱུང་། །སེམས་དགེ་ན་ནི་ཆོས་ཀྱང་དགེ །སེམས་མི་དགེ་ན་ཆོས་མི་དགེ །རྣམ་སྨིན་རྒྱུ་འབྲས་དངོས་སུ་གསལ། །རྒྱུ་འབྲས་སྔ་ཕྱི་མ་གྲུབ་ན། །ཕྱི་མ་མེད་པ་འདིར་ཡང་མེད། །འདི་ཡོད་གྱུར་ན་སླད་མ་ཡོད། །མེད་ན་མེད་པར་སུ་ཡིས་ཤེས། །གནས་སྐབས་འདི་ཡི་ཤེས་པ་ཙམ། །འདི་ཤེས་གཞན་ཡང་ཤེས་གྱུར་ཏེ། །མི་ཤེས་གནས་སྐབས་སུའི་བྱེད། །མུན་པའི་ཀློང་ན་གནས་སྐབས་མེད། །ཡོད་ན་མུན་པའི་ཀློང་མ་ཡིན། །སེམས་ལ་སྔ་དང་ཕྱི་མ་མེད། །ཡོད་ན་མེད་པའི་དམ་བཅའ་ཉམས། །མེད་ན་སྔ་མའི་བསྒྲུབ་བྱ་འགལ། །མེད་ན་མེད་པར་སུས་མི་ཤེས། །ཡོད་པ་མེད་པར་གང་གིས་བསྒྲུབ། །སྒྲུབ་བྱེད་མཁན་པོ་མ་གྲུབ་ན། །བདག་གི་བ་དང་ལོག་པར་འགྱུར། །གྲུབ་ན་ཕྱི་མ་མེད་དང་འགལ། །བྱེད་པ་གཞན་ནས་བྱུང་བ་ན། །ཁྱོད་ཀྱིས་ཤེས་པའི་དོན་དང་འགལ། །གཞན་བྱུང་རང་གིས་གོ་བ་ན། །བདག་མིན་ཟེར་བ་ཉེས་པར་འགྱུར། །གཉིས་ཀ་མ་ཡིན་གཉིས་འདོད་ན། །མངོན་སུམ་ཁྱོད་ཀྱིས་དོན་རྣམས་ཀླག །ཡོད་བཞིན་མེད་པར་ལས་སྤྱད་པས། །གླེན་པ་དུག་ལ་ཟ་བ་བཞིན། །རྒྱུ་འབྲས་རྣམ་སྨིན་མི་བསླུ་བའི། །སྡུག་བསྔལ་འབྲས་བུ་མྱོང་བར་འཆི། །ཡོད་ལ་མེད་མཐོང་ལོག་པའི་ཆོས ལོང་བས་མེ་ཐབ་འཕྱོང་བ་འདྲ། །རྒྱུ་འབྲས་མི་འདོད་གྱོང་རེ་ཆེ། 
།རྣམ་པར་སྨིན་ལ་༄༅། །བྲོས་ས་མེད། །མེད་ལ་ཡོད་འཛིན་ལོག་པའི་ཆོས། །སྒྱུ་མའི་ལྟད་མོས་བསླུས་པར་མཆིས། །མི་རྟག་སྡུག་བསྔལ་ཡ་རེ་ཆེ། །ཡོད་མེད་རྟོག་སྤྱོད་རྟོག་གེ་བ། །མུན་པའི་ལམ་ལ་འོལ་ཚོད་བྱེད། །སྡུག་བསྔལ་གཡང་ལ་ལྷུང་བར་མཆི། །བདག་མེད་དོན་ཅིག་མ་རྟོགས་ན། །བདག་འཛིན་འདི་ཀས་ཕུང་དུ་བཅུག །རྒྱ་མཚོའི་དཀྱིལ་དུ་རྫིངས་ཀྱིས་བསྒྱུར། །སྲོག་དང་བྲལ་བའི་ནད་པ་ལ། །སྨན་པའི་དགོས་ཆེད་སྟོར་བ་བཞིན། །ལྟ་བ་ལོག་པའི་རྣམ་སྨིན་ལ། །ཐབས་གཞན་དག་གིས་མི་ཕན་པས། །ལྷ་ལོག་གང་ཟག་སུན་ཕྱུང་ལ། །ཡང་དག་ལམ་ལ་གཞུག་པར་བྱ། །ཡང་དག་མ་ནོར་བདེན་པའི་ལམ། །བྱང་ཆུབ་སེམས་ཀྱི་རིག་པ་འདི། །རྟག་པ་མ་ཡིན་མཚན་མ་བྲལ། །ཆད་པ་མ་ཡིན་རིག་ཅིང་གསལ། །རྟག་ཆད་མཐའ་བྲལ་གཞི་མེད་འདི། །ཀུན་རྫོབ་སྒྱུ་མ་བཞིན་དུ་འཆར། །སྣ་ཚོགས་རྒྱུ་འབྲས་རྟེན་འབྲེལ་བདེན། །དོན་དམ་སྒ་མཁན་བཞིན་དུ་གནས། །གཟུང་འཛིན་བྲལ་བས་གནས་ལུགས་བདེན། །གཉིས་སུ་མེད་པའི་བརྟན་པ་འདི། །ཕྱོགས་སུ་མ་ལྷུང་ཀུན་ཏུ་གསལ། །མ་ནོར་ལམ་འདི་སུས་ཤེས་པ། །འཁོར་བ་འདི་ནི་མྱ་ངན་འད་། །ནམ་ཡང་ལངས་པའི་མུན་པ་བཞིན། །འཁྲུལ་པ་མི་གནས་སྡུག་བསྔལ་གྲོལ། །བདེ་ཆེན་འོད་གསལ་རིག་པ་འདི། །རྒྱལ་སྲསདེབཞིནགཤེགསརྣམས་ཀྱིས། །དགོངས་པ་བླ་ན་མེད་པའི་དོན། 
།རྟོགས་པར་འདོད་ན་ཇི་བཞིན་ཞོག །མ་ཡེངས་བྱས་ན་མངོན་དུ་འགྱུར། །རང་གིས་ལྟ་བའི་ཚུལ་འཛིན་པས། ཁྲེས་རབ་དམན་པའི་གྲུབ་མཐའ་ནི། །ཉན་ཐོས་སྡེ་པ་རྣམ་གཉིས་ཀྱིས། །ཕྱི་རོལ་བཟུང་བའི་ཡུལ་འདི་ཉིད། །རྡུལ་ཕྲན་ཆ་གཉིས་འབྱར་བ་ཡི། །རྡུལ་གཅིག་བསྒྲངས་པའི་ཕུང་པོ་ལ། །སྣོད་བཅུད་ཐམས་ཅད་སྐྱེད་པ་ཡི། །འཁོར་བ་འདི་ནི་སྤང་འདོད་ཅིང་། །ཐར་པ་སྒྲུབ་པར་འདོད་པ་གང་། །དེ་ནི་རང་ཉིད་ཡིན་དང་མིན། །འཁོར་བ་རང་ཉིད་ཡིན་པ་ནི། །ལུས་ཡོད་གྲིབ་མ་མི་སྤོང་བཞིན། །འཁོར་བ་སྤངས་པས་ཡོངས་མི་འགྱུར། །རང་ཉིད་མིན་ན་སྤང་མི་དགོས། །འོད་དང་མུན་པ་མཉམ་མི་གནས། །འཁོར་བ་ཀུན་རྫོབ་བློ་ཡིན་ན། །ཀུན་རྫོབ་དོན་དམ་གཅིག་མི་གཅིག །གཅིག་ན་དོན་དམ་འཁྲུལ་པ་ཡིས། །འཁོར་བས་འཁོར་བ་གང་ལ་ཡོད། །མུན་པས་མུན་པ་མི་སེལ་བཞིན། །གལ་ཏེ་ཐ་དད་གྱུར་པ་ན། །ཀུན་རྫོབ་གང་དུ་གྲོལ་བར་འགྱུར། །དོན་དམ་ཉིད་དང་འབྲེལ་མེད་ན། །སེམས་ཅན་ཐར་པ་ཅི་ལ་ཐོབ། །ཀུན་རྫོབ་སེམས་ཅན་མིན་ན་ནི། །འཕགས་པ་ཀུན་རྫོབ་མིན་མ་སྲིད། །གལ་ཏེ་ཡིན་ན་ཐར་ལམ་གྱི། །དགོས་པ་དོར་བས་དོན་མེད་འགྱུར། །དོན་དམ་ཉིད་ནི་གཅིག་མི་གཅིག །གཅིག་ན་དོན་དམ་འགྱུར་མི་འགྱུར། །འགྱུར་ན་དོན་དམ་བདེན་པ་མིན། །འཁོར་བ་མྱ་ངན་འདས་མི་འགྱུར། །མི་འགྱུར་དོན་དམ་འཕགས་པ་ཡི། །ཆོས་ཉིད་བདེན་པ་ཡིན་པ་ན། 
།སེམས་ཅན་༄༅། །འབད་པ་མེད་པར་གྲོལ། །མིན་ན་དོན་དམ་དགོས་མེད་ཐལ། །ཡང་དག་མ་ཡིན་ཀུན་རྟོག་ཕྱིར། །ཁྱོད་ཀྱིས་སྤང་བྱ་ཉོན་མོངས་ཆོས། །ཉོན་མོངས་ཉོན་མོངས་སེམས་དཀྲུགས་པས། །མི་ཤེས་འཁོར་བའི་འདམ་དུ་བྱིང་། །བྱས་པ་དོན་མེད་སྡུག་བསྔལ་རྒྱུ། །འགོག་པའི་ཆོས་ཀྱིས་སངས་མི་རྒྱ། །འོ་ན་གང་ལྟར་ཡིན་ཞེ་ན། །འཁོར་བ་རང་སྣང་ཡིན་གྱུར་ཀྱང་། །མ་རིག་འཁྲུལ་པས་ཀུན་རྫོབ་བྱུང་། །ལརྨི་ཀྱི་རྐྱེནགྱིས་ངན་རྟོགསཤར། །ཞེན་ན་སྡུག་བསྔལ་རང་བཞིན་ལ། །རང་སྣང་ཡིན་པས་མི་ཐར་ཕྱིན། །དྲི་མས་དྲི་མ་འཁྲུད་པ་བཞིན། །རང་སྣང་རང་སྣང་སྒྱུར་བ་ལ། །འཁོར་བའི་ཆོས་ལ་ཞེན་ལོག་བསྒོམ། །མི་དགེ་སྤརྔོ་ཞིང་ཚུལ་ཁྲིམས་སྲུངས། །གོམས་པར་གྱུར་ན་ཆགས་པ་མེད། །ཞེན་ཆགས་བྲལ་ན་སྡུག་བསྔལ་གྲོལ། །རང་སྣང་མི་རྟག་སྡུག་བསྔལ་ལ། །སྟོང་པ་བདག་མེད་བདེ་བསྒོམས་པ། །བདག་ཏུ་འཛིརྣེ་པའི་ཉོན་རྨོངས་གྲོལ། །འཛིན་པའི་སེམས་ཡིན་མ་ཤེས་ཀྱང་། །བཟུང་བའི་ཡུལ་དེ་འགོག་པ་ཡིན། །བསམ་གཏན་ལ་ནི་གནས་པ་ཡིན། །འཁོར་བའི་རང་སྣང་མེད་པ་ན། །དེ་ཉིད་སྤང་ཡང་མི་དགོས་ན། །སྤངས་ཀྱང་འཁོར་བའགོག་མི་འགྱུར། །མ་འགོག་འཁོར་བ་རང་ཁ་ཡིན། །རང་དང་འཁོར་བ་ཕན་ཚུན་དུ། །ཕ་རི་ཚུ་རི་གནས་མི་འགྱུར། །འཁོར་ཚེ་འཁོར་བའི་ཡུལ་དང་ནི། །རང་སྣང་གཉིས་པོ་གཉིས་སུ་མེད། 
།འགོག་ཚེ་འགོག་པའི་སྣང་བ་དང་། །རང་སྣང་གཉིས་སུ་ངས་མ་མཐོང་། །སྣང་བ་བདག་མེད་ཀུན་ཁྱབ་ལ། །བདག་ཏུ་འཛིན་པའི་འཁོར་བ་སྟེ། །བདག་མེད་ཕྱོགས་ཆ་ཐེག་དམན་ལ། །ཕྱོགས་མེད་རྟོག་པ་ཐེག་ཆེན་ནོ། །འཁོར་བ་སྤངས་པའི་བདེ་འབྲས་ནི། །རང་ལས་ཐོབ་བམ་གཞན་ལས་བྱུང་། །རང་ལས་བྱུང་ན་བདག་མེད་དོན། །འཕགས་པའི་དོན་དམ་བདེན་པ་དེ། །ཁྱོད་ཀྱི་ཏིང་འཛིན་གང་ཡིན་པ། །གཞི་ནས་ཡོད་དམ་ལམ་དུ་བསྐྱེད། །འབྲས་བུ་གང་གིས་ཐོབ་པར་འགྱུར། །གཞི་ནས་ཡོད་ན་སེམས་ཅན་རྣམས། །ཐམས་ཅད་འཕགས་པའི་རང་བཞིན་ལ། །བསྒྲུབ་པར་བྱ་བ་ཅི་ལ་དགོས། །ལམ་དུ་སྐྱེད་ན་རྒྱུ་མེད་པའི། །འབྲས་བུ་གང་ནས་འབྱུང་བར་འགྱུར། །བྱུང་ན་ཀུན་རྫོབ་དོན་དམ་གང། །ཀུན་རྫོབ་འཁོར་བའི་རང་སྣང་ལ། །དོན་དམ་བསྐྱེད་བྱ་བྲལ་བ་སྟེ། །དམིགས་མེད་གཟུགས་དེ་སུ་ཡིས་མཐོང་། །ཀུན་རྫོབ་ལམ་དུ་བསྐྱེད་པ་ན། །མི་ཁོམ་བརྒྱད་ཀྱང་ཡོན་ཏན་སྐྱེ། །ཀུན་རྫོབ་སྣང་བ་ཡོད་པའི་ཕྱིར། །སྡུག་བསྔལ་སྡུག་བསྔལ་སྟོད་མི་དགོས། །རྒྱུ་མེད་ལམ་ལས་བྱུང་བའི་ཕྱིར། །གཞི་ལ་མ་རྟེན་རྒྱུ་མེད་པའི། །འབྲས་བུ་ཐོབ་བྱེད་གང་འདོད་པ། །རྒྱུ་མེད་འཁོར་བ་ཅི་ལ་སྤང་། །ལམ་མེད་བྱང་།ཆུབ་གང་གིས་སྒྲུབ། །འབྲས་བུ་ལམ་གྱིས་མི་སྐྱེརྡོ་ཕྱིར། །སེམས་ཅན་འབད་པ་མེད་པར་གྲོལ། །ཡང་ན་འབད་པ་དོན་མེད་འགྱུར། །ཏིང་འཛིན་བསྒོམ་པ་དོན་མེད་ཐལ། 
།ཡོད་ན་བསྒོམ་པ་ཅི་༄༅། །ལ་དགོས། །མེད་ན་བསྒོམ་རྒྱུ་གང་ནས་བྱུང་། །ཡོད་མེད་གཉིས་ལ་རྟོག་སྤྱོད་ན། །རྟོག་གེ་འཁོར་བའི་རྩོད་གཞི་ཡིན། །བྱང་ཆུབ་ས་ལ་རྩོད་གཞི་བྲལ། །གཞན་བྱུང་སེམས་ཅན་ལས་དང་ནི། །འཕགས་པའི་ཐུགས་རྗེ་གང་ལ་བསྐྱེད། །ལས་ལ་བྱུང་ན་ལམ་ཅི་དགོས། །འཕགས་པའི་ཐུགས་རྗེས་སྐྱེད་པ་ན། །དེ་ཙམ་སེམས་ཅན་གཅིག་ཀྱང་མེད། །རང་ལ་བྱུང་ན་གཞན་བྱུང་འགགས། །གསུམ་ཀ་དགོས་ན་རྒྱུ་རྐྱེན་དེ། །འདུས་བྱས་འཇིག་རྟེན་ཆོས་སུ་འགྲོ། །འཕགས་པའི་ཆོས་ཉིད་འདུས་མ་བྱས། །རྟོགས་པར་འདོད་པའི་ལམ་ཆེན་པོ། །ཀུན་ལ་ཁྱབ་པའི་ཆོས་ཉིད་དེ། །རང་ལ་གནས་པའི་དོན་ཕྱི་མྲ །རྒྱུ་རྐྱེན་ལྡན་པའི་དལ་འབྱོར་ཏེ། །ལོག་འཁྲུལ་ཞེན་པའི་ཡུལ་རྣམས་སྤང་། །ཞེན་མེད་ལམ་གྱི་དགེ་བ་ལ། །གཞན་རྐྱེན་འཕགས་པའི་རྗེས་འཇུག་ཅིང་། །རང་རྐྱེན་མ་ཡེངས་ཏིང་འཛིན་གྱི། །རྟེན་འབྲེལ་ཚོགས་པའི་རང་སྣང་སྟེ། །རང་སེམས་ཡིན་པའི་རྟགས་ཉིད་དུ། །ཏིང་འཛིན་བསྟན་པ་གང་ཐོབ་པ། །དེ་དང་དེའི་འབྲས་བུ་ནི། །རང་ལས་འབྱུང་སྟེ་གཞན་ལས་མིན། །ཡིན་ཀྱང་བུ་གའི་ནམ་མཁའ་བཞིན། །རང་གི་ཏིང་ངེ་འཛིན་ཙམ་ལ། །གཞན་གྱི་དོན་དེ་མ་རྟོགས་པས། །ད་རུང་འཁོར་བའི་འདམ་ན་གནས། །བདེ་ཆེན་སྐམ་སར་ཐོན་འདོད་ན། །བྱམས་དང་སྙིང་རྗེའི་དཀྱིལ་འཁོར་དུ། །བདག་མེད་ཆོས་ལ་ཡང་དག་སྤྱོད། 
།ཐེག་པ་མཆོག་ལ་བློ་གྲོས་སྐྱེད། །མ་རིག་ལས་བྱུང་རྟེན་འབྲེལ་གྱིས། །འཁོར་བ་ཟོ་ཆུའི་ཁྱུད་མོ་ལ། །ཟློག་སྟེ་རང་རྒྱལ་དོན་འདོད་པ། །མ་རིག་འགོག་པའི་ཏིང་འཛིན་དེ། །སྦྱང་གཞི་གཉེན་པོ་གཅིག་མི་གཅིག །སྔ་མ་ལྟརན་མ་རིག་པས། །མ་རིག་པས་ནི་སེམས་མི་འགྱུར། །སེམས་ནི་སེམས་ཅན་གདོད་མ་ནས། །འཁྲུལ་པ་ཅི་ཡི་ཕྱི་རུ་བྱུང་། །གཉེན་པོ་ལྷན་ཅིག་གནས་པ་ལས། །ཕྱི་མ་ལྟར་ན་མ་རིག་པའི། །འཇོམས་བྱེད་ལོགས་ན་འདོད་པ་དེ། །འགྲོ་ལ་སེམས་རྒྱུད་གཉིས་མེད་པས། །མ་རིག་སྤངས་པས་རིགས་པ་ཅིག །བྱེད་པ་གཞན་ན་མ་མཆིས་སོ། །བྱུང་ན་ཐུགས་མེད་སྐྱོན་དུ་འགྱུར། །མ་རིག་པ་དང་གཉེན་པོ་གཉིས། །ཐ་དད་གཉིས་མེད་དོན་ལ་སྒྲིབས། །མུན་པའི་ནང་དུ་མིག་འགགས་བཞིན། །སྒྲིབ་པའི་སྟེང་དུ་སྒྲིབ་པ་བསྣན། །སྒྲིབ་གཉིས་ཐར་པའི་གེགས་ཡིན་པས། །དེའི་མུན་པ་གང་གིས་སེལ། །ཐུགས་རྗེ་ལྡན་པའི་འོད་ཟེར་གྱིས། །སེལ་ལམ་གཞན་གྱིས་སྣང་མི་ནུས། །སྒྲོན་མེ་མུན་པ་ཆུང་སེལ་ཡང་། །ཉི་མའི་འོད་ལ་སྒྲོན་མེ་མུན། །ཉན་ཐོས་རང་རྒྱལ་ཡེ་ཤེས་ཀྱང་། །བྱང་ཆུབ་སེམས་དཔའི་སྒྲིབ་པ་ཡིན། །དེ་ཕྱིར་ཐེག་ཆེན་ནམ་མཁའི་དོན། ་ས་རབ་བློ་ཡིས་སྤྱད་པར་བྱ། །མ་རིག་རང་སྣང་ཞབྲུལ་པ་སྟེ། །འཁྲུལ་པ་སྣ་ཚོགས་རང་རིག་ཏུ། །བླ་མའི་དྲིན་གྱིས་རྟོགས་པ་ཡིས། །དཔེར་ན་དམུས་ལོང་མིགཕྱེབཞིན། །སྐྱེམེདསེམས་ཀྱིས་དོན་རྟོགས་པས། 
།འགགས་༄༅། །མེད་རིག་པ་ཀུན་ཏུ་གསལ། །མ་རིག་སྒྲིབ་པ་རང་སར་དག །གཟུང་འཛིན་བྲལ་བས་བྱང་ཆུབ་སེམས། །བདེ་བ་ཆེན་པོའི་ས་ལ་སྤྱོད། །དང་པོའི་བྱང་ཆུབ་སེམས་དེ་ནི། །བདག་གཞན་སེམས་ཅན་ཐམས་ཅད་ལ། །ཡོད་དམ་ཕྱོགས་རིས་གནས་ཤེ་ན། །འོ་མ་ལ་ནི་མར་ཁྱབ་བཞིན། །ཕྱོགས་རིས་མེད་པར་ཀུན་ལ་ཁྱབ། །གལ་ཏེ་ཕྱོགས་ཆ་གྱུར་པ་ན། །རྒྱུ་མེད་འབྲས་བུ་མི་འབྱུང་བ། །ཀུན་ལ་སེམས་སྐྱེད་དོན་མེད་འགྱུར། །འོ་ན་མི་ཁོམ་གནས་རྣམས་ན། །རྒྱུར་གྱུར་མ་ཡིན་གང་གིས་རྐྱེན། །དཔེར་ན་འོ་མ་མར་གྱི་རྒྱུ། །སྣོད་དང་སྲུབས་ཤིང་བསྐྱེད་ནས་འབྱུང་། །མ་བསྐྱེད་མར་མི་འབྱུང་བ་བཞིན། །དལ་འབྱོར་མ་ཐོབ་མི་ཁོམ་གནས། །ནམ་ཞིག་ཐོབ་ཚེ་སེམས་བསྐྱེད་འགྱུར། །སེམས་ཅན་སངས་རྒྱས་སྙིང་པོ་ཅན། །ཀུན་ལ་ཁྱབ་པས་གཞི་རུ་བརྟགས། །བསྐྱེད་དུ་ཡོད་པས་ས་བོན་ལ། །མ་རིག་པས་ནི་འཕྲ་མོས་ཏེ། །བསྒྲང་དུ་ཡོད་པས་ལམ་ཞེས་བྱ། །འབྲས་བུ་འབྱུང་ཕྱིར་རྒྱུ་ཡིན་ནོ། །གང་ཞིག་བྱང་ཆུབ་སེམས་བསྐྱེད་པ། །ནུས་པ་ཡོད་དམ་མེད་ནས་བསྐྱེད། །ཡོད་ན་སེམས་བསྐྱེད་མི་དགོས་ཏེ། །མེ་ལ་མེ་བསྐྱེད་མི་དགོས་བཞིན། །མེད་ན་བསྐྱེད་ཀྱང་དོན་མི་འབྱུང་། །སྤྲང་པོས་རྒྱལ་པོར་བསྐྱེད་བྱས་ཀྱང་། །དེའི་བྱ་བ་མི་འགྲུབ་བོ། །དཔེར་ན་གཞོན་ནུ་མི་ཆེན་གྱིས། །ནུས་པ་མེད་ཀྱང་འདུན་ཡོད་པས། །ནམ་ཞིག་ཆེར་གྱུར་གྲུབཔབཞིན། 
།དངཔོའིལས་ཅན་གང་ཟག་ལ། །ནུས་པ་མེད་ཀྱང་སྨོན་པ་ཡིས། །དུས་ཚོད་སེམས་བསྐྱེད་ཀུན་དོན་འགྲུབ། །ནུས་པ་ཡོད་ནས་མ་བསྐྱེད་ན། །གཏེར་གྱི་ནོར་བཞིན་མི་ཕན་པས། །སྟོབས་དང་ནུས་པ་གང་ཡོད་ཀྱིས། །འཇུག་པ་སེམས་བསྐྱེད་གང་བྱས་ལ། །དེའི་དོན་རྣམས་འགྲུབ་པར་འགྱུར། །སེམས་བསྐྱེད་གཞན་གྱིས་དོན་འགྲུབ་པ། །འབྲེལ་པ་མེད་དམ་ཡོད་ནས་འགྲུབ། །མེད་ན་ཆུའི་མེའི་དོན། །མི་འགྲུབ་བཞིན་དུ་འབྲེལ་མེད་པས། །སེམས་གཉིས་གཅིག་ཏུ་མི་འདྲེས་པས། །སེམས་བསྐྱེད་གཞན་གྱིས་དོན་མི་འགྲུབ། །ཡོད་ན་དེ་དང་དེ་བྱུང་ངམ། །བདག་ཉིད་གཅིག་པའི་འབྲེལ་བ་ཡོད། །སྔ་མ་ལྟར་ན་ཁྱོད་གཞན་ནམ། །གཞན་ནི་ཁྱོད་ལ་བྱུང་བ་ཡིན། །ཀུན་རྫོབ་དེ་དང་དེར་འབྱུང་གིས། །རང་གཞན་གཉིས་ཀ་རྟེན་འབྲེལ་ཡིན། །དོན་དམ་བདག་མེད་གཅིག་པ་ཡི། །རྟོག་པ་སྣ་ཚོགས་མཐའ་ཡས་ཀྱང་། །སེམས་ཅན་ཐམས་ཅད་སེམས་གཅིག་པས། །སེམས་བསྐྱེད་མཁན་དང་སེམས་བསྐྱེད་ཡུལ། །གཉིས་མེད་བྱང་ཆུབ་སེམས་བསྐྱེད་པས། །སེམས་བསྐྱེད་བཞིན་དུ་ཀུན་དོན་འགྲུབ། །བདག་གྲོལ་ཙམ་ན་གཞན་ཡང་གྲོལ། །བདག་ཉིད་ཇི་འདྲ་སེམས་ཅན་ཀུན། །དེ་འདྲ་ཆོས་ཀུན་གནས་ལུགས་གཅིག །ཐ་དད་སོ་སོར་འགྲོ་གྱུར་ན། །བྱང་ཆུབ་སེམས་ཀྱི་དགོས་པ་སྟོར། །གནས་སྐབས་ཙམ་གྱིས་ཕན་བྱེད་པ། །ལས་ཀྱིས་བསྡས་པའི་འགྲོ་བ་ལ། 
།ཕ་མ་བུ་ཚ་སེམས་༄༅། །གཅིག་པས། །འབྲེལ་པ་ཡོད་ཀྱང་སོ་སོར་འགྲོ། །བྱང་ཆུབ་སེམས་ལ་འདུ་འབྲལ་མེད། །ཐམས་ཅད་རང་རིག་བྱང་ཆུབ་ཉིད། །རང་ཉིད་བཅིངས་ན་ཀུན་ཡང་བཅིངས། །རང་དང་གཞན་ཉིད་གཅིག་པའི་ཕྱིར། །གཞན་ཉིད་བཅིངས་ན་རང་ཡང་བཅིངས། །གཞན་དང་རང་ཉིད་གཅིག་པའི་ཕྱིར། །གཅིག་ལ་འཆར་ལུགས་ཐ་དད་པ། །སྒོ་ལྔ་དབང་པོ་སོ་སོར་གསལ། །དེར་བྱུང་སྣང་བ་སྣ་ཚོགས་ཏེ། །དོན་ནི་སེམརྨེ་ལ་འདས་པ་མེད། །ཡལ་འདབ་མང་ཡང་སྡོང་པོའི་ངོས། །གཞན་དུ་འགྱུར་བ་མེད་བཞིན་དུ། །བདག་གཞན་དོན་གཉིས་འགྲུབ་པའི་ས། །བྱང་ཆུབ་སེམས་ཀྱི་འབྲས་བུ་དེ། །བདག་ཉིད་མངོན་པར་སངས་རྒྱས་ཚེ། །འཁྲུལ་པའི་སེམས་ཅན་སྣང་འགྱུར་ན། །སངས་རྒྱས་གཉིས་སྣང་རྟོགས་ཅན་འགྱུར། །སེམས་ཅན་འཁྲུལ་སྣང་མ་མཆིས་ན། །ཐམས་ཅད་མཁྱེན་པའི་དགོས་པ་སྟོར། །རང་ལ་སྐུ་གཉིས་སྣང་གྱུར་ནི། །གཉིས་མེད་ཆོས་སྐུ་དོན་ལ་བསྒྲིབས། །ཆོས་སྐུས་ཀུན་ལ་མ་ཁྱབ་ན། །སངས་རྒྱས་ཡོན་ཏན་མ་མཆིས་ཏེ། །ཡེ་ཤེས་མེད་ན་ཉོན་མོངས་དངོས། །བག་ལ་ཉལ་བ་ཡོད་མ་སྲིད། །ཡོད་ན་དེའི་རྒྱུ་མཚན་ཤོད། །བྱང་ཆུབ་སེམས་ཀྱི་གནས་ལུགས་ནི། །ཐོག་མེད་དུས་ནས་མ་རིག་པས། །ཉོན་མོངས་རང་གསལ་སྣ་ཚོགས་འདི། །འཁོར་བ་ཀུན་རྫོབ་བདེན་པར་ཤར། །རང་གིས་གཉེན་པོར་རང་ཉིད་ཀྱི། 
།ལྟ་སྒོམ་སྤྱོད་པའི་སེམས་བསྐྱེད་ཀྱི། །འཁོར་བ་རང་སྣང་སེམས་སུ་རྟོགས། །རྗེས་ཤེས་རྨི་ལམ་སྒྱུ་མ་ཙམ། །མཉམ་པར་བཞག་པ་འོད་གསལ་དང་། །བྱང་ཆུབ་སེམས་དཔའ་མཉམ་རྗེས་ལ། །འཁོར་འདས་གཉིས་སྣང་སྒྱུ་མ་ཙམ། །ནམ་ཡིན་ལངས་པའི་མུན་པ་འདྲ། །མཉམ་རྗེས་མེད་པ་ཆོས་ཀྱི་སྐུ། །མུན་སངས་ཉི་མའི་དཀྱིལ་འཁོར་འདྲ། །བུ་ཙའི་དུས་ཀྱི་སྣང་བ་དེ། །ཆེ་མིར་གྱུར་ནས་མེད་གྱུར་ཀྱང་། །བུ་ཙའི་བྱེད་སྤྱོད་མཚན་ཉིད་ཤེས། ་ས་ཀྱང་བུ་ཙར་མི་ལྡོག་བཞིན། །སངས་རྒྱས་འཁོར་བར་མི་སྣང་ཡང་། །འཁོར་བའི་དུས་ཀྱི་མཚན་ཉིད་ཤེས། ་ས་ཀྱང་ཤེས་བྱའི་སྒྲིབ་པ་མེད། །སངས་རྒྱས་འཁོར་བར་མི་ལྡོག་སྟེ། །འཁོར་བའི་རང་བཞིན་མྱ་ངན་འདས། །སངས་རྒྱས་མིན་པའི་སེམས་ཅན་མེད། །སེམས་ཅན་ཐམས་ཅད་སངས་རྒྱས་པས། །གཉིས་མེད་ཆོས་སྐུ་ཁྱབ་བརྡལ་ལ། །ཉོན་མོངས་རང་བཞིན་ཡེ་ཤེས་སུ། །བག་ལ་མ་ཉམས་མངོན་སུམ་དུ། །འགག་མེད་ཡེ་ཤེས་ཕྱོགས་མེད་གསལ། །རིག་པ་རང་གསལ་རྡོ་རྗེ་འདི། །འཁོར་བ་མྱ་ངན་འདས་པ་ཡི། །ཐམས་ཅད་མཁྱེན་པ་རྣམས་གཉིས་པོ། །དབྱེར་མེད་གཅིག་པ་སྐུ་གཅིག་སྟེ། །དེ་ལས་སྤྲོས་ན་ཐམས་ཅད་མཁྱེན། །སེམས་ཅན་མོས་པ་ཇི་ལྟ་བ། །སངས་རྒྱས་སྐུ་ཡང་དེ་དང་མཉམ། །སངས་རྒྱས་འགྲོ་དོན་གང་མཛད་པ། །གདུལ་བྱ་དེ་དང་མཚུངས་པ་འབྱུང་། །ཆུ་ཟླ་མཁའ་ཟླ་དེ་བཞིན་ནོ། 
།བྱང་ཆུབ་སེམས་ཀྱི་འབྲས་བུ་༄༅། །ཡིན། །གཞི་ལམ་འབྲས་གསུམ་རང་ཡིན་པས། །རང་འབྱུང་ཡེ་ཤེས་མིང་དུ་འབོད། །སེམས་ཅན་ཐམས་ཅད་རང་ཡིན་པས། །བྱང་ཆུབ་སེམས་དཔའ་ཆེན་པོ་ཞེས། །ཐམས་ཅད་མཁྱེན་པའི་སངས་རྒྱས་ཡིན། །སེམས་ཅན་རང་སྣང་མ་ཡིན་ན། །སངས་རྒྱས་གཅིག་གི་ཐུགས་རྗེས་ཀྱང་། །གདོད་ནས་སེམས་ཅན་གཅིག་ཀྱང་མེད། །ཐམས་ཅད་ཐད་ཀའི་རང་སྣང་ཡིན། །སངས་རྒྱས་རེ་ལ་གདུལ་བྱ་རེ། །གདུལ་བྱ་རེ་ལ་སངས་རྒྱས་རེ། །གཉིས་སུ་མེད་པར་མཉམ་པ་ཉིད། །འཁོར་བ་དོང་སྤྲུགས་མ་ཡིན་པ། །ལྷག་མ་གཅིག་ཀྱང་མི་འོང་ངོ་། །ཇི་སྲིད་སེམས་དེ་ཡོད་ཀྱི་བར། །སངས་རྒྱས་སེམས་ཅན་གཉིས་ཀ་ཡོད། །སེམས་ཀྱི་གཟུང་འཛིན་གྲོལ་ཙམ་ན། །སངས་རྒྱས་སེམས་ཅན་གཉིས་མེད་དོ། །གཉིས་མེད་ཆོས་སྐུ་ཀུན་ཏུ་བཟང་། །ངན་པ་བྱ་བ་རྡུལ་ཙམ་མེད། །བཟང་པོ་ཇི་བཞིན་ས་དག་ལ། །ཀུན་ནས་ཀུན་ཏུ་བཟང་ཐོབ་་།ག །ཐེག་ཆེན་པོ་ཡིས་མངོན་པར་རྟོགས། །བྱང་ཆུབ་ལམ་གྱི་རྒྱུད་ཆེན་ནམ་མཁའ་དང་མཉམ་པ་ལས། །རྩོད་པ་གཞི་མེད་དུ་གྲོལ་བར་བསྟན་པའི་ལེའུ་སྟེ་བཅོ་ལྔ་པའོ།། །།འཁོར་བ་དང་ནི་མྱ་ངན་འདས། །སྣང་ཞིང་སྲིད་པའི་ཆོས་རྣམས་ཀུན། །སེམས་ལ་མ་འདུས་ཆོས་གཞན་མེད། །སེམས་ཉིད་ཀུན་གྱི་རྩ་བ་སྟེ། །མ་རིག་པ་དེ་འཁོར་བའི་གཞི། །རིག་པའི་སེམས་དེ་མྱང་འདས་གཞི། །འབྲས་བུ་ཐམས་ཅད་སྐྱེད་པར་བྱེད། 
།ཀུན་ལ་ཁྱབ་པས་མཁའ་ལྟ་བུ། །དཔེར་ན་དཔག་བསམ་སྡོང་པོ་ལ། །ཡལ་ག་ལོ་འདབ་མེ་ཏོག་དང་། །འབྲས་བུ་ཤུན་པ་དྲི་བསུང་ནི། །ལོ་རེ་ཟླ་རེ་ཞག་རེ་ཞིང་། །འབྱུང་སྟེ་འགྲོ་བའི་འདོད་བསྒྲུབས་ཀྱང་། ཤེང་ནི་སླར་ཞིང་ཆེར་འཕེལ་ནས། །རྩལ་རྫོགས་མྱུ་གུར་མི་བཟློག་པར། །སྡོང་པོས་འདོད་དགུ་འབྱུང་བ་བཞིན། །བྱང་ཆུབ་སེམས་ཀྱི་ཆོས་ཉིད་འདི། །མ་རྟོགས་འགྲོ་བ་སེམས་ཅན་གྱིས། །རང་སྣང་རྟོག་པ་ཇི་བཞིན་སྒྲུབ། །རྟོག་འདོད་སེམས་ཀྱི་ཏིང་འཛིན་གྱིས། །རང་རང་བློ་དང་གང་འཚམས་པའི། །ཐེག་པ་རིམ་པ་སྣ་ཚོགས་པའི། །དེར་འདོད་དེའི་དོན་རྣམས་གྲུབ། །ཐེག་པ་རྣམ་པ་སྣ་ཚོགས་ཀྱང་། །གང་ཟག་འདོད་པ་ཐ་དད་ལ། །ཐབས་ཀྱིས་དྲང་ཕྱིར་བསྟན་པ་ལས། །བློ་ཆེན་ཤེས་རབ་ལྡན་པ་ལས། །དེ་རྣམས་ཐམས་ཅད་དོན་གཅིག་པར། །བྱང་ཆུབ་སེམས་ཀྱི་ཡོན་ཏན་གྱི། །གནས་སྐབས་དུས་ཀྱི་འབྲས་བུ་ཡིན། །སེམས་ལས་མ་བྱུང་ཡོན་ཏན་མེད། །ཐམས་ཅད་སེམས་ཀྱི་ཆོ་འཕྲུལ་ལ། །ཐད་ཀའི་སྤྱོད་ཡུལ་འབྲས་བུ་ནི། །ཕྱོགས་མེད་རྒྱུན་དུ་རང་སར་འབྱུང་། །བློ་ཆུང་ཐེག་དམན་ཕྱོགས་རིགས་ཅན། །རང་སྣང་མེད་པ་གཞན་མི་རྟོགས། །རྟོགས་ན་ཐེག་པ་གཅིག་ཏུ་འགྱུར། །བྱང་ཆུབ་སེམས་དཔའ་ཆེན་པོའོ། །རང་རང་འདོད་པའི་བློ་བཞིན་དུ། །དགོས་འདོད་རྒྱུན་མི་འཆད་སྤྱད་ཀྱང་། །འཛད་པ་མེད་པའི་བྱང་ཆུབ་སེམས། 
།ཐམས་ཅད་དབྱེར་མེད་ཆོས་༄༅། །དབྱིངས་ངང་། །སྟོབས་དང་ཡོན་ཏན་ཆེར་སྐྱེས་ནས། །བདག་གཞན་དོན་གཉིས་འགྲུབ་པ་ཡིན། །རིག་པ་ཀུན་མཁྱེན་ཡེ་ཤེས་སུ། །རྩལ་རྫོགས་བདེ་བ་ཆེན་པོ་དེ། །ཕྱིར་མི་ལྡོག་པ་རྡོ་རྗེའི་སྐུ། །ཐམས་ཅད་ཀུན་མཁྱེན་ཀུན་དོན་གྲུབ། །སངས་རྒྱས་སེམས་ཅན་དོན་བྱེད་ཀྱང་། །སངས་རྒྱས་འཁོར་བར་ལྡོག་པ་མིན། །ཐུགས་རྗེའི་འོད་ཀྱི་ཉི་མ་བཞིན། །སེམས་ཅན་སྣང་ངོར་སངས་རྒྱས་བྱོན། །སངས་རྒྱས་གཤེགས་བཞུད་མི་མངའ་འོ། །ཆོས་ཀྱི་དབྱིངས་ལས་མ་གཡོས་པར། །ཀུན་དང་སྐད་ཅིག་འདུ་འབྲལ་མེད། །དམུས་ལོང་རང་ལུས་མི་མཐོང་བཞིན། །མ་རིག་པ་ལ་རིག་པ་དཀའ། །རིགས་པ་རང་བྱུང་སྒྲོན་མེ་འདི། །མུན་པ་ཀུན་སེལ་འོད་ཆེན་པོ། །འོད་གསལ་ཐམས་ཅད་མཁྱེན་པ་ཡིན། །ཞེས་བཀའ་སྩལ་ཏོ། །ཐེག་པ་ཆེན་པོའི་མངོན་པར་རྟོགས་པ་བྱང་ཆུབ་ལམ་གྱི་རྒྱུད་ཆེན་ནམ་མཁའ་དང་མཉམ་པ་ལས། །བྱང་ཆུབ་སེམས་ཀྱི་འབྲས་བུ་དཔེ་དང་བཅས་པ་བསྟན་པའི་ལེའུ་སྟེ་བཅུ་དྲུག་པའོ།། །།རྒྱ་མཚོ་ལྟ་བུའི་སྡེ་སྣོད་ཀྱི། །སྙིང་པོ་ཡིད་བཞིན་ནོར་འདྲ་བའི། །བྱང་ཆུབ་སེམས་ཀྱི་རྒྱུད་ཆེན་འདི། །སྤྱན་རས་གཟིགས་དབང་འགྲོ་འདུལ་བའི། །བྱམས་པ་མགོན་པོ་ཁྱོད་ལ་གཏད། །ཁྱོད་ཀྱིས་རྒྱུད་ཆེན་འགྲོ་བའི་དོན། །དཔག་བསམ་ཤིང་ཆེན་རྒྱས་བཞིན་སྤྱོད། །མ་འོངས་དུས་ན་ཁྱོད་ཀྱི་རིགས། །བྱང་ཆུབ་སེམས་ཀྱི་རྒྱུད་འཛིན་ཅིང་། 
།སུ་གང་ངའི་དགོངས་པ་འགྲོལ། །རྒྱལ་བས་བྱིན་བརླབས་ཐུགས་དབང་སྲས། །བདེ་ཆེན་ལམ་ལས་ཕྱིར་མི་ལྡོག །བྱང་ཆུབ་དམ་པ་མངོན་དུ་བྱེད། །བློ་གྲོས་ལྡན་པ་གང་ཞིག་གིས། ཁེས་རབ་སྤྱན་གྱིས་རྟོགས་པར་འགྱུར། །མོས་སམ་འཛིན་པས་ཚིག་རེ་ཡི། །དོན་ལ་འཇུག་པའི་རིགས་ཀྱི་བུ། །འཁོར་བ་བསྙིལ་བས་དོན་ཆེན་འདི། །ལེགས་པར་ཟུང་ལ་ཡིད་ལ་ཆོངས། །ངའི་བསྟན་པ་གནས་ཀྱི་བར། །རྒྱུད་མཆོག་འགྲོ་བའི་དོན་བྱེད་འགྱུར། །དེ་ནས་དགའ་ལྡན་གནས་སུ་འགྲོ། །ལྷ་དང་མི་རྣམས་གྲོལ་བར་བྱེད། །གང་ཞིག་ང་མིན་ངའི་ཆོས། །ཚུལ་འདྲ་སྤྱོད་པས་རྩོད་པར་འགྱུར། །བདུད་ཀྱིས་བྱིན་རླབས་གླགས་ལྟས་ཏེ། །བྱང་ཆུབ་སེམས་རྒྱུད་བརྫི་མི་ནུས། །སླར་ཞིང་རྒྱུད་འཛིན་དོན་ཆེར་འགྱུར། །འདི་ཉིད་བཅང་བའི་རིགས་ཀྱི་བུ། །ས་ཕྱོགས་གང་གནས་རྒྱལ་བ་རྣམས། །བྱིན་བརློབས་སེམས་ཅན་གང་འབྲེལ་བ། །ཐེག་ཆེན་ས་ལ་རིམ་གྱིས་འགྲོ། །མི་དང་མི་མིན་རིགས་ཚོགས་རྣམས། །འདི་ཉིད་ཐོས་པས་དོན་ལྡན་ཏེ། །བདུད་ཀྱིས་གླགས་སྐབས་མི་རྙེད་ཅིང་། །ངན་སོང་གནས་གྲོལ་ཐར་པ་ཐོབ། །གང་གིས་གཙུག་ཏུ་བཅངས་པ་དེ། །བླ་མེད་བྱང་ཆུབ་ཕྱིར་མི་རིང་། །འདི་དོན་རྟོགས་པའི་རིགས་ཀྱི་བུ། །འཁོར་བར་གནས་ཀྱང་མྱ་ངན་འདས། །ཡོན་ཏན་ཀུན་གྱི་མརྫོད་འཛིན་པའི། །རྒྱལ་བར་འགྱུར་གྱིས་ཨེ་མ་ཧོ། །ཞེས་བཀའ་སྩལ་པ་དང་། 
།དེ་འཁོར་ཐམས་ཅད་༄༅། །ཡི་རངས་ཏེ། །སྟོན་པའི་གསུང་ལ་མངོན་པར་བསྟོད། །བྱང་ཆུབ་སེམས་ཀྱི་སྙིང་པོ་དོན། །རྒྱལ་བའི་དགོངས་པ་བླ་མེད་འདི། །གང་གིས་བཅངས་པའི་རིགས་ཀྱི་བུ། །རྒྱལ་བ་རྣམས་དང་དབྱེར་མེད་པའི། །ཡོན་ཏན་དམ་པ་ཐོབ་པར་ཤོག །དེ་ཉིད་མཐོང་ངམ་ཐོས་པས་ཀྱང་། །ལོག་རྟོག་བདུད་ཀྱི་ཚོགས་ཞི་ནས། །མོས་པས་ལམ་ལ་འཁོད་པར་ཤོག །དེའི་མིང་ངམ་ཁ་དོག་གམ། །རུས་པ་དག་གིས་རྗེས་ཀྱི་ཡང་། །འགྲོ་བའི་འདོད་པ་ཚིམ་པར་ཤོག །དེ་ཉིད་གནས་པའི་ས་ཕྱོགས་སུ། །ཐེག་པ་ཆེན་པོའི་ཆོས་སྤྱོད་ཅིང་། །སྣ་ཚོགས་དགའ་བ་ཉིད་དུ་ཤོག །འདི་སྤྱོད་མྱུར་དུ་སངས་རྒྱས་ཤིང་། །དེ་དང་མཉམ་པར་གདུལ་བྱ་ཀུན། །མྱུར་དུ་འཁོར་བ་དོང་སྤྲུགས་ཤོག །བདག་ཅག་རྣམས་ཀྱང་དེའི་དུས། །འཕྲིན་ལས་འགྲུབ་པའི་གྲོགས་བྱེད་ཅིང་། །གཉིས་སུ་མེད་པའི་དཔལ་དུ་ཤོག །གཉིས་མེད་འབྱོར་པ་དམ་པ་ཡིས། །མགོན་པོའི་ཞིང་ཁམས་བདེ་ཆེན་དུ། །སྐུ་གསུམ་ས་ལ་འཁོད་པར་ཤོག །ཐེག་པ་ཆེན་པོའམ་མངོན་པར་རྟོགས་པ་བྱང་ཆུབ་ལམ་གྱི་རྒྱུད་ཆེན་ནམ་མཁའ་དང་མཉམ་པ་ལས། རྗེས་སུ་གཏད་ཅིང་ཡི་རང་བའི་ལེའུ་སྟེ་བཅུ་བདུན་པའོ།། །།ཐེག་པ་ཆེན་པོའི་མངོན་པར་རྟོག་པ་བྱང་ཆུབ་ལམ་གྱི་རྒྱུད་ཆེན་ནམ་མཁའ་དང་མཉམ་པའི་རྒྱུད་ཅེས་བྱ་བ་རྫོགས་སོ།། །།ཨོ་རྒྱན་གྱི་མཁན་པོ་པདྨ་འབྱུང་གནས་དང་། 
།ལོ་ཙྭ་བ་ལྕོག་རོ་ཀླུའི་རྒྱལ་མཚན་གྱིས། །རྡོ་རྗེ་གདན་གྱི་གཙུག་ལག་ཁང་ཆེན་པོར་བསྒྱུར་བའོ། །ཕྱིས་ཆོས་རྒྱལ་ཁྲི་སྲོང་ལྡེ་བཙན་གྱིས། །བསམ་ཡས་དབུ་རྩེ་རིགས་གསུམ་གྱི་ཡང་སྟེངས་སུ་ཞུས་ནས། །ཨུ་རྒྱན་གྱིས་རང་འགྱུར་དུ་མཛད་ནས་གསུངས་པའོ། །ས་མ་ཡ་རྒྱ་རྒྱ་རྒྱ།། །།ཨེ་མ་སངས་རྒྱས་བསྟན་པ་རིན་ཆེན་གྱི། །སྡེ་སྣོད་ནམ་མཁའ་ལྟ་བའི་བཅུད། །བྱང་ཆུབ་ལམ་གྱི་རྒྱུད་ཆེན་འདི། །སྟོང་གསུམ་གཞན་ན་མ་མཆིས་པའི། །རྒྱལ་བའི་བཀའ་ལུང་བདག་ལ་གཏད། །བདག་ཉིད་པདྨ་འབྱུང་གནས་ཀྱིས། །འཛམ་གླིང་གཞན་དུ་མ་སྤེལ་བར། །ཕྱི་རབ་ལྔ་བརྒྱའི་ཐ་མ་ལ། །ཆོས་རྣམས་ཚིག་ཏུ་ཐ་སྙད་དུས། །རྒྱུད་མཆོག་འདི་ཡིས་ཕན་གདགས་ཕྱིར། །ཡི་གེར་བཀོད་ནས་གཏེར་དུ་སྦས། །ཨོ་རྒྱན་རིགས་འཛིན་ཐུགས་ཀྱི་སྲས། །ལས་ཅན་ཅིག་དང་ཕྲད་པར་་།ག །གཏེར་སྲུངས་མཁའ་འགྲོ་དམ་ཅན་གྱིས། །ཐུབ་པར་སྲུངས་ཅིག་ས་མ་ཡུ། སྦས་རྒྱ།གཏེར་རྒྱ། ཨེ་མ་ཧོ། བདག་འདྲ་རིན་ཆེན་གླིང་པ་ལ། །ཨོ་རྒྱན་པདྨའི་ཐུགས་རྗེ་ཡིས། །བཀའ་ལུང་རྗེའི་ཕྱག་ནས་བྱུང་། །ཟབ་མོ་ཐུགས་ཀྱི་དགོངས་གཏེར་བཏོན། །ཉམས་ལེན་རྒྱ་གར་ཡུལ་དུ་བྱས། །སྒྲུབ་རྟགས་ཨོ་རྒྱན་ཡུལ་དུ་བསྟན། །འགྲོ་དོན་བོད་ཀྱི་ཡུལ་དུ་བྱས། །དགའ་ལྡན་གནས་སུ་དགོངས་པ་རྫོགས། །བདེ་བ་ཅན་དུ་དོན་གཉིས་རྫོགས། །གཏེར་ཆོས་ཟབ་མོ་རྒྱ་མཚོ་ནས། 
།ཁྱད་མཆོག་བྱང་ཆུབ་ལམ་རྒྱུད་༄༅། །འདི། །ཨོ་རྒྱན་ཐུགས་ཀྱི་དགོངས་གཏེར་ནས། །ལྕག་པོ་འབྲུག་ལ་གདན་དྲངས་ནས། །བླ་མའི་བཀའ་བཞིན་ཤོག་སེར་ནས། །ཞལ་བཤུས་བཀའ་ཤོག་དག་ལ་ནི། །མེ་ཕོ་ཁྱིའི་ལོ་ལ་མནན། །འདི་དུས་ངོ་མཚར་ཅན་གྱི་རྟགས། །བསམ་གྱིས་མི་ཁྱབ་བརྗོད་ལས་འདས། །ཡིན་ཀྱང་ཌ་ཀིའི་བཀའ་རྒྱས་བཏབ། །གཏེར་ནས་གདན་དྲངས་ཞལ་བཤུས་པའི། །ཡི་གེ་འདི་ཉིད་མཐོང་ཐོས་དྲན། །ཡིད་ལ་མོས་བྱེད་དཔེ་མཚོན་ནས། །མཁའ་མཉམ་འགྲོ་ཀུན་མ་ལུས་པ། །རྒྱུད་འདི་དགོངས་པ་ལོན་ནས་སུ། །མྱུར་དུ་སངས་རྒྱས་ཐོབ་པར་ཤོག །མ༷་ཀྟ་ལ་ཝ་ཏུ། རྒྱ་རྒྱ་རྒྱ།། །།༄༅། །ཨོ་རྒྱན་གྱི་སྐད་དུ། བོད་སྐད་དུ། བྱིན་གྱིས་བརླབས་པའི། །ཡི་གེ་ཀླད་དུ་སྨོས་པའོ། །ཨེ་མ་ཧོ། རྒྱ་གར་སྐད་དུ། ཕ་ལ་ཨ་ནུཏ་ཏར་གུ་ཧུ་ཏ་ན་ཏྲ་མཧྭ་བི་མ་ལ་ཧྲི་ད༷་ཡུ་ནཱ་མ། བོད་སྐད་དུ། འབྲས་བུ་